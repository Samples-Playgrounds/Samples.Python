<h1><strong>KAZNENI ZAKON</strong></h1>
<p><strong>(Urednički pročišćeni tekst zakona, Narodne novine broj 125/11, 144/12, 56/15, 61/15,</strong><br />
<strong>101/17, na snazi od 20.10.2017.)</strong></p>
<p><strong>OPĆI DIO</strong></p>
<p><strong>GLAVA PRVA (I.)</strong><br />
<strong>TEMELJNE ODREDBE</strong></p>
<p><strong>Temelj i ograničenje kaznenopravne prisile</strong></p>
<p><strong>Članak 1.</strong></p>
<p>Kaznena djela i kaznenopravne sankcije propisuju se samo za ona ponašanja kojima se tako<br />
povređuju ili ugrožavaju osobne slobode i prava čovjeka te druga prava i društvene vrijednosti<br />
zajamčene i zaštićene Ustavom Republike Hrvatske i međunarodnim pravom da se njihova<br />
zaštita ne bi mogla ostvariti bez kaznenopravne prisile.</p>
<p><strong>Načelo zakonitosti</strong></p>
<p><strong>Članak 2.</strong></p>
<p>Nitko ne može biti kažnjen za djelo koje prije nego je počinjeno nije bilo utvrđeno zakonom<br />
ili međunarodnim pravom kao kazneno djelo, niti mu se može izreći kazna ili druga<br />
kaznenopravna sankcija koja nije bila određena zakonom.</p>
<p><strong>Načelo primjene blažeg zakona i vremensko važenje kaznenog zakonodavstva</strong></p>
<p><strong>Članak 3.</strong></p>
<p>(1) Prema počinitelju se primjenjuje zakon koji je bio na snazi u vrijeme kad je kazneno djelo<br />
počinjeno.</p>
<p>(2) Ako se zakon nakon počinjenja kaznenog djela, a prije donošenja pravomoćne presude,<br />
izmijeni jednom ili više puta, primijenit će se zakon koji je najblaži za počinitelja.</p>
<p>(3) Ako se u slučajevima iz stavka 2. ovoga članka izmijeni naziv ili opis kaznenog djela, sud<br />
će ispitati postoji li pravni kontinuitet tako da činjenično stanje podvede pod biće<br />
odgovarajućeg kaznenog djela iz novog zakona pa ako utvrdi da postoji, primijenit će zakon<br />
koji je blaži za počinitelja. Nema kaznenog djela ako pravni kontinuitet ne postoji.</p>
<p>(4) Izmijeni li se zakon za vrijeme počinjenja kaznenog djela, primijenit će se zakon koji je<br />
bio na snazi u vrijeme dovršenja radnje.</p>
<p>(5) Zakon koji je na snazi samo za određeno vrijeme primijenit će se na kaznena djela<br />
počinjena u tom vremenu i nakon njegova prestanka važenja ako zakonom nije drukčije<br />
propisano.</p>
<p>1</p>
<p><strong>Načelo krivnje</strong></p>
<p><strong>Članak 4.</strong></p>
<p>Nitko ne može biti kažnjen ako nije kriv za počinjeno kazneno djelo.</p>
<p><strong>Načelo oduzimanja imovinske koristi</strong></p>
<p><strong>Članak 5.</strong></p>
<p>Nitko ne može zadržati imovinsku korist ostvarenu protupravnom radnjom.</p>
<p><strong>GLAVA DRUGA (II.)</strong><br />
<strong>PRIMJENA KAZNENOG ZAKONODAVSTVA REPUBLIKE HRVATSKE</strong></p>
<p><strong>Primjena Općeg dijela Kaznenog zakona</strong></p>
<p><strong>Članak 6.</strong></p>
<p>Odredbe Općeg dijela ovoga Zakona odnose se na kaznena djela propisana ovim Zakonom i<br />
drugim zakonima.</p>
<p><strong>Primjena kaznenog zakonodavstva prema mladim osobama</strong></p>
<p><strong>Članak 7.</strong></p>
<p>(1) Kazneno zakonodavstvo ne primjenjuje se prema djetetu koje u vrijeme počinjenja djela<br />
nije navršilo četrnaest godina.</p>
<p>(2) Prema osobi koja je u vrijeme počinjenja kaznenog djela navršila četrnaest godina, a nije<br />
još navršila dvadeset i jednu godinu primjenjuje se ovaj Zakon ako posebnim zakonom nije<br />
drukčije propisano.</p>
<p><strong>Vrijeme počinjenja kaznenog djela</strong></p>
<p><strong>Članak 8.</strong></p>
<p>(1) Kazneno djelo je počinjeno u vrijeme kad je počinitelj poduzeo radnju ili je bio dužan<br />
poduzeti radnju, bez obzira na to kad je nastupila posljedica iz zakonskog opisa kaznenog<br />
djela.</p>
<p>(2) Sastoji li se počiniteljeva djelatnost iz više vremenski odvojenih radnji, djelo je počinjeno<br />
danom posljednje radnje, a kod kaznenih djela kod kojih radnja traje, danom prestanka radnje.</p>
<p><strong>Mjesto počinjenja kaznenog djela</strong></p>
<p><strong>Članak 9.</strong></p>
<p>(1) Kazneno djelo počinjeno je u mjestu gdje je počinitelj radio ili bio dužan raditi i u mjestu<br />
gdje je u cijelosti ili djelomično nastupila posljedica iz zakonskog opisa kaznenog djela ili je<br />
prema njegovoj zamisli trebala nastupiti.</p>
<p>2</p>
<p>(2) U slučajevima sudioništva kazneno je djelo počinjeno u mjestu određenom u stavku 1.<br />
ovoga članka i u mjestu gdje je bilo koji od sudionika radio ili bio dužan raditi ili gdje je<br />
prema njegovoj zamisli posljedica iz zakonskog opisa kaznenog djela trebala nastupiti.</p>
<p><strong>Primjena kaznenog zakonodavstva za kaznena djela počinjena na području Republike</strong><br />
<strong>Hrvatske</strong></p>
<p><strong>Članak 10.</strong></p>
<p>Kazneno zakonodavstvo Republike Hrvatske primjenjuje se na svakoga tko počini kazneno<br />
djelo na njezinu području.</p>
<p><strong>Primjena kaznenog zakonodavstva za kaznena djela počinjena na brodu ili zrakoplovu</strong><br />
<strong>Republike Hrvatske</strong></p>
<p><strong>Članak 11.</strong></p>
<p>Kazneno zakonodavstvo Republike Hrvatske primjenjuje se i na svakoga tko počini kazneno<br />
djelo na domaćem brodu ili zrakoplovu, bez obzira na to gdje se brod ili zrakoplov nalazi u<br />
vrijeme počinjenja kaznenog djela.</p>
<p><strong>Posebnosti glede pokretanja kaznenog postupka za kaznena djela počinjena na području</strong><br />
<strong>Republike Hrvatske, njezinom brodu ili zrakoplovu</strong></p>
<p><strong>Članak 12.</strong></p>
<p>(1) Kad je u slučaju primjene kaznenog zakonodavstva Republike Hrvatske prema odredbama<br />
članka 10. i članka 11. ovoga Zakona kazneni postupak pravomoćno dovršen u stranoj državi,<br />
kazneni postupak u Republici Hrvatskoj pokrenut će se po odobrenju glavnog državnog<br />
odvjetnika.</p>
<p>(2) Kazneni postupak radi primjene kaznenog zakonodavstva Republike Hrvatske prema<br />
odredbama članka 10. i članka 11. ovoga Zakona neće se pokrenuti protiv počinitelja<br />
kaznenog djela koje je, osim na području Republike Hrvatske, počinjeno i na području države<br />
ugovornice Konvencije o provedbi Sporazuma iz Schengena ako je u njoj za to djelo kazneni<br />
postupak pravomoćno dovršen.</p>
<p><strong>Primjena kaznenog zakonodavstva za kaznena djela počinjena izvan Republike</strong><br />
<strong>Hrvatske protiv njezinog pravnog interesa</strong></p>
<p><strong>Članak 13.</strong></p>
<p>Kazneno zakonodavstvo Republike Hrvatske primjenjuje se prema svakome tko izvan njezina<br />
područja počini:</p>
<ol>
<li>
<p>kazneno djelo protiv Republike Hrvatske iz Glave XXXII. ovoga Zakona,</p>
</li>
<li>
<p>kazneno djelo krivotvorenja novca, vrijednosnih papira i znakova za vrijednost Republike<br />
Hrvatske iz članka 274., članka 275. i članka 276. ovoga Zakona,</p>
</li>
</ol>
<p>3</p>
<ol start="3">
<li>
<p>kazneno djelo protiv hrvatskog državnog dužnosnika ili službenika u vezi s njegovom<br />
službom,</p>
</li>
<li>
<p>kazneno djelo davanja lažnog iskaza iz članka 305. ovoga Zakona, ako je lažni iskaz dan u<br />
postupku pred hrvatskim nadležnim tijelima,</p>
</li>
<li>
<p>kaznena djela protiv biračkog prava iz Glave XXXI. ovoga Zakona,</p>
</li>
<li>
<p>kazneno djelo iz članka 193., članka 194., članka 196., članka 197. i članka 198. ovoga<br />
Zakona kad je počinjeno u zaštićenom ekološko-ribolovnom pojasu, epikontinentalnom<br />
pojasu ili na otvorenom moru.</p>
</li>
</ol>
<p><strong>Primjena kaznenog zakonodavstva za kaznena djela koja izvan područja Republike</strong><br />
<strong>Hrvatske počine njezini državljani</strong></p>
<p><strong>Članak 14.</strong></p>
<p>(1) Kazneno zakonodavstvo Republike Hrvatske primjenjuje se prema hrvatskom<br />
državljaninu i osobi koja ima prebivalište u Republici Hrvatskoj, koja izvan područja<br />
Republike Hrvatske počini bilo koje drugo kazneno djelo osim onih koja su obuhvaćena<br />
odredbama iz članka 13. i članka 16. ovoga Zakona, ako je to kazneno djelo kažnjivo i prema<br />
zakonu države u kojoj je počinjeno.</p>
<p>(2) Odredba stavka 1. ovoga članka primijenit će se i kad počinitelj stekne hrvatsko<br />
državljanstvo nakon počinjenja kaznenog djela.</p>
<p>(3) U slučajevima iz stavka 1. i 2. ovoga članka kod kaznenih djela iz članka 115. stavka 3. i<br />
4., članka 116., članka 152., članka 153., članka 154., članka 158., članka 159., članka 161.,<br />
članka 162., članka 163., članka 164., članka 166. i članka 169. ovoga Zakona te drugih<br />
kaznenih djela kod kojih je to predviđeno međunarodnim ugovorom kojeg je Republika<br />
Hrvatska stranka, kazneno zakonodavstvo Republike Hrvatske primijenit će se i kad kazneno<br />
djelo nije kažnjivo prema zakonu države u kojoj je počinjeno.</p>
<p>(4) Kad hrvatski državljani sudjeluju u mirovnim operacijama ili drugim međunarodnim<br />
aktivnostima izvan područja Republike Hrvatske i u takvim operacijama ili aktivnostima<br />
počine kazneno djelo, primjena zakonodavstva Republike Hrvatske ravnat će se prema<br />
odredbama ovog Zakona, ako međunarodnim ugovorom kojeg je Republika Hrvatska stranka<br />
nije predviđeno drugačije.</p>
<p><strong>Primjena kaznenog zakonodavstva za kaznena djela počinjena protiv državljanina</strong><br />
<strong>Republike Hrvatske izvan njezina područja</strong></p>
<p><strong>Članak 15.</strong></p>
<p>(1) Kazneno zakonodavstvo Republike Hrvatske primjenjuje se prema strancu koji izvan<br />
područja Republike Hrvatske prema državljaninu Republike Hrvatske, osobi koja ima<br />
prebivalište u Republici Hrvatskoj ili pravnoj osobi registriranoj u Republici Hrvatskoj počini</p>
<p>4</p>
<p>bilo koje kazneno djelo koje nije obuhvaćeno odredbom iz članka 13. i članka 16. ovoga<br />
Zakona, ako je to kazneno djelo kažnjivo i prema zakonu države u kojoj je počinjeno.</p>
<p>(2) U slučaju iz stavka 1. ovoga članka sud ne može izreći težu kaznu od one koja je<br />
propisana zakonom zemlje u kojoj je kazneno djelo počinjeno.</p>
<p><strong>Primjena kaznenog zakonodavstva za kaznena djela protiv vrijednosti zaštićenih</strong><br />
<strong>međunarodnim pravom počinjena izvan područja Republike Hrvatske</strong></p>
<p><strong>Članak 16.</strong></p>
<p>Kazneno zakonodavstvo Republike Hrvatske primjenjuje se prema svakome tko izvan njezina<br />
područja počini kazneno djelo iz članka 88., članka 90., članka 91., članka 97., članka 104.,<br />
članka 105. i članka 106. ovoga Zakona, kao i kazneno djelo koje je Republika Hrvatska<br />
prema međunarodnom ugovoru obvezna kažnjavati i kada je počinjeno izvan područja<br />
Republike Hrvatske.</p>
<p><strong>Primjena kaznenog zakonodavstva za ostala kaznena djela počinjena izvan područja</strong><br />
<strong>Republike Hrvatske</strong></p>
<p><strong>Članak 17.</strong></p>
<p>(1) Kazneno zakonodavstvo Republike Hrvatske primjenjuje se prema strancu koji izvan<br />
područja Republike Hrvatske počini kazneno djelo za koje se po hrvatskom zakonodavstvu<br />
može izreći kazna zatvora od pet godina ili teža kazna, a ne radi se o slučajevima iz članka 13.<br />
do 16. ovoga Zakona, ako je to kazneno djelo kažnjivo i prema zakonu države u kojoj je<br />
počinjeno i ako je izručenje počinitelja zakonom ili međunarodnim ugovorom dopušteno, ali<br />
do njega nije došlo.</p>
<p>(2) U slučaju iz stavka 1. ovoga članka sud ne može izreći težu kaznu od one koja je<br />
propisana zakonom zemlje u kojoj je kazneno djelo počinjeno.</p>
<p><strong>Posebnosti glede pokretanja kaznenog postupka za kaznena djela počinjena izvan</strong><br />
<strong>područja Republike Hrvatske</strong></p>
<p><strong>Članak 18.</strong></p>
<p>(1) Kad je u slučaju primjene kaznenog zakonodavstva Republike Hrvatske prema odredbama<br />
članka 13. ovoga Zakona kazneni postupak pravomoćno dovršen u stranoj državi, glavni<br />
državni odvjetnik može odustati od kaznenog progona.</p>
<p>(2) U slučajevima iz članka 14. ovoga Zakona kazneni postupak radi primjene kaznenog<br />
zakonodavstva Republike Hrvatske neće se pokrenuti:</p>
<ol>
<li>
<p>ako je pravomoćnom presudom izrečena kazna izvršena ili je u postupku izvršenja ili više<br />
ne može biti izvršena prema zakonu države u kojoj je osoba osuđena,</p>
</li>
<li>
<p>ako je počinitelj u stranoj državi pravomoćnom presudom oslobođen ili mu je kazna po<br />
zakonu države u kojoj je kazneno djelo počinio oproštena,</p>
</li>
</ol>
<p>5</p>
<ol start="3">
<li>ako je nastupila zastara kaznenog progona.</li>
</ol>
<p>(3) U slučajevima iz članka 14. stavka 1. i 2. ovoga Zakona kazneni postupak radi primjene<br />
kaznenog zakonodavstva Republike Hrvatske neće se pokrenuti ako se kazneno djelo po<br />
zakonu države u kojoj je počinjeno progoni po prijedlogu ili privatnoj tužbi, a takav prijedlog<br />
ili tužba nisu podneseni.</p>
<p>(4) U slučajevima iz članka 14. stavka 3. ovoga Zakona kazneni postupak radi primjene<br />
kaznenog zakonodavstva Republike Hrvatske pokrenut će se i ako se kazneno djelo po zakonu<br />
države u kojoj je počinjeno progoni po prijedlogu ili privatnoj tužbi, a takav prijedlog ili tužba<br />
nisu podneseni.</p>
<p>(5) U slučajevima iz članka 15. i članka 17. ovoga Zakona kazneni postupak radi primjene<br />
kaznenog zakonodavstva Republike Hrvatske neće se pokrenuti:</p>
<ol>
<li>
<p>ako je pravomoćnom presudom izrečena kazna izvršena ili je u postupku izvršenja ili više<br />
ne može biti izvršena prema zakonu države u kojoj je osoba osuđena,</p>
</li>
<li>
<p>ako je počinitelj u stranoj državi pravomoćnom presudom oslobođen ili mu je kazna po<br />
zakonu države u kojoj je kazneno djelo počinio oproštena,</p>
</li>
<li>
<p>ako se kazneno djelo po zakonu države u kojoj je počinjeno progoni po prijedlogu ili<br />
privatnoj tužbi, a takav prijedlog ili tužba nisu podneseni, ili je nastupila zastara kaznenog<br />
progona.</p>
</li>
</ol>
<p>(6) U slučaju iz članka 16. ovoga Zakona kazneni postupak radi primjene kaznenog<br />
zakonodavstva Republike Hrvatske može se pokrenuti ako kazneni progon nije pokrenut pred<br />
Međunarodnim kaznenim sudom ili sudom druge države ili ako se ne može očekivati<br />
provođenje pravičnog postupka pred sudom države u kojoj je kazneno djelo počinjeno, sudom<br />
države čiji je počinitelj državljanin ili drugim sudom koji je nadležan za suđenje. Ako je<br />
kazneni postupak proveden u drugoj državi suprotno međunarodno priznatim standardima<br />
pravičnog suđenja, kazneni postupak može se pokrenuti samo uz odobrenje glavnog državnog<br />
odvjetnika.</p>
<p>(7) U slučaju iz članka 14., članka 15., članka 16. i članka 17. ovoga Zakona kazneni<br />
postupak će se pokrenuti samo ako se počinitelj nalazi na području Republike Hrvatske.</p>
<p><strong>Uračunavanje oduzimanja slobode i izvršenih kaznenopravnih sankcija u stranoj državi</strong></p>
<p><strong>Članak 19.</strong></p>
<p>U slučajevima primjene kaznenog zakonodavstva Republike Hrvatske, vrijeme provedeno u<br />
pritvoru, istražnom zatvoru ili na izdržavanju kazne, kao i svako drugo oduzimanje slobode u<br />
stranoj državi, uračunat će se u kaznu zatvora koju izrekne domaći sud za isto kazneno djelo.<br />
Druge izvršene kaznenopravne sankcije uračunat će se prema pravičnoj ocjeni suda.</p>
<p><strong>GLAVA TREĆA (III.)</strong><br />
<strong>KAZNENO DJELO</strong></p>
<p>6</p>
<p><strong>Način počinjenja kaznenog djela</strong></p>
<p><strong>Članak 20.</strong></p>
<p>(1) Kazneno djelo može se počiniti činjenjem ili nečinjenjem.</p>
<p>(2) Tko propusti spriječiti nastupanje zakonom opisane posljedice kaznenog djela odgovarat<br />
će za nečinjenje ako je pravno obvezan spriječiti nastupanje takve posljedice i ako je<br />
propuštanje po djelovanju i značenju jednako počinjenju tog djela činjenjem.</p>
<p>(3) Počinitelj koji je kazneno djelo počinio nečinjenjem može se blaže kazniti, osim ako se<br />
radi o kaznenom djelu koje se može počiniti samo nečinjenjem.</p>
<p><strong>Nužna obrana</strong></p>
<p><strong>Članak 21.</strong></p>
<p>(1) Isključena je protupravnost djela počinjenog u nužnoj obrani.</p>
<p>(2) Nužna je ona obrana koja je prijeko potrebna da se od sebe ili drugoga odbije istodobni ili<br />
izravno predstojeći protupravni napad.</p>
<p>(3) Počinitelj koji prekorači granice nužne obrane može se blaže kazniti.</p>
<p>(4) Nije kriv tko prekorači granice nužne obrane zbog ispričive jake prepasti prouzročene<br />
napadom.</p>
<p><strong>Krajnja nužda</strong></p>
<p><strong>Članak 22.</strong></p>
<p>(1) Isključena je protupravnost djela počinjenog radi toga da se od sebe ili drugoga otkloni<br />
istodobna opasnost koja se na drugi način nije mogla otkloniti ako je učinjeno zlo manje od<br />
onoga koje je prijetilo.</p>
<p>(2) Nije kriv tko počini protupravnu radnju da bi od sebe ili drugoga otklonio istodobnu<br />
neskrivljenu opasnost koja se na drugi način nije mogla otkloniti ako zlo koje je počinjeno<br />
nije bilo nerazmjerno teže od zla koje je prijetilo i ako nije bio dužan izložiti se opasnosti.<br />
Ako je takva osoba bila dužna izložiti se opasnosti, može se blaže kazniti.</p>
<p>(3) Ako je počinitelj bio u otklonjivoj zabludi o okolnostima iz stavka 2. ovoga članka koje<br />
isključuju krivnju, kaznit će se prema pravilima o nehaju kad zakon za počinjeno djelo<br />
propisuje kažnjavanje za nehaj.</p>
<p><strong>Sastojci krivnje</strong></p>
<p><strong>Članak 23.</strong></p>
<p>7</p>
<p>Kriv je za kazneno djelo počinitelj koji je u vrijeme počinjenja kaznenog djela bio ubrojiv,<br />
koji je postupao s namjerom ili iz nehaja, koji je bio svjestan ili je bio dužan i mogao biti<br />
svjestan da je njegovo djelo zabranjeno, a ne postoji nijedan ispričavajući razlog.</p>
<p><strong>Neubrojivost</strong></p>
<p><strong>Članak 24.</strong></p>
<p>(1) Neubrojiva osoba nije kriva i ne može joj se izreći kazna.</p>
<p>(2) Neubrojiva je osoba koja u vrijeme ostvarenja protupravnog djela nije mogla shvatiti<br />
značenje svojeg postupanja ili nije mogla vladati svojom voljom zbog duševne bolesti,<br />
privremene duševne poremećenosti, nedovoljnog duševnog razvitka ili neke druge teže<br />
duševne smetnje.</p>
<p>(3) Prema osobi koja je u stanju neubrojivosti ostvarila protupravno djelo postupit će se prema<br />
odredbama Zakona o zaštiti osoba s duševnim smetnjama.</p>
<p>(4) Neubrojivoj osobi može se izreći sigurnosna mjera zabrane obavljanja određene dužnosti<br />
ili djelatnosti, zabrane upravljanja motornim vozilom, zabrane približavanja, udaljenje iz<br />
zajedničkog kućanstva i zabrane pristupa Internetu.</p>
<p><strong>Samoskrivljena neubrojivost</strong></p>
<p><strong>Članak 25.</strong></p>
<p>Ne smatra se neubrojivim počinitelj koji se uporabom alkohola, droga ili na drugi način<br />
svojom krivnjom doveo u stanje u kojem nije mogao shvatiti značenje svojeg postupanja ili<br />
nije mogao vladati svojom voljom, ako je u vrijeme kad se dovodio u takvo stanje kazneno<br />
djelo što ga je počinio bilo obuhvaćeno njegovom namjerom ili je glede tog kaznenog djela<br />
kod njega postojao nehaj, a zakon propisuje kažnjivost i za taj oblik krivnje.</p>
<p><strong>Bitno smanjena ubrojivost</strong></p>
<p><strong>Članak 26.</strong></p>
<p>Počinitelj koji je u vrijeme počinjenja kaznenog djela zbog nekog stanja iz članka 24. stavka<br />
2. ovoga Zakona bio bitno smanjeno ubrojiv može se blaže kazniti, ako do bitno smanjene<br />
ubrojivosti nije došlo samoskrivljeno sukladno članku 25. ovoga Zakona.</p>
<p><strong>Kažnjivost za postupanje s namjerom i s nehajem</strong></p>
<p><strong>Članak 27.</strong></p>
<p>(1) Kažnjivo je postupanje s namjerom da se počini kazneno djelo. Postupanje iz nehaja<br />
kažnjivo je samo kad je to zakonom izričito propisano.</p>
<p>(2) Teža kazna koju zakon propisuje za težu posljedicu kaznenog djela može se izreći kad je<br />
počinitelj glede te posljedice postupao barem s nehajem.</p>
<p>8</p>
<p><strong>Namjera</strong></p>
<p><strong>Članak 28.</strong></p>
<p>(1) Kazneno djelo može se počiniti s izravnom ili neizravnom namjerom.</p>
<p>(2) Počinitelj postupa s izravnom namjerom kad je svjestan obilježja kaznenog djela i hoće ili<br />
je siguran u njihovo ostvarenje.</p>
<p>(3) Počinitelj postupa s neizravnom namjerom kad je svjestan da može ostvariti obilježja<br />
kaznenog djela pa na to pristaje.</p>
<p><strong>Nehaj</strong></p>
<p><strong>Članak 29.</strong></p>
<p>(1) Kazneno djelo može se počiniti sa svjesnim ili nesvjesnim nehajem.</p>
<p>(2) Počinitelj postupa sa svjesnim nehajem kad je svjestan da može ostvariti obilježja<br />
kaznenog djela, ali lakomisleno smatra da se to neće dogoditi ili da će to moći spriječiti.</p>
<p>(3) Počinitelj postupa s nesvjesnim nehajem kad nije svjestan da može ostvariti obilježja<br />
kaznenog djela, iako je prema okolnostima bio dužan i prema svojim osobnim svojstvima<br />
mogao biti svjestan te mogućnosti.</p>
<p><strong>Zabluda o biću djela</strong></p>
<p><strong>Članak 30.</strong></p>
<p>(1) Ne postupa s namjerom tko u vrijeme počinjenja djela nije bio svjestan nekog njegovog<br />
zakonskog obilježja.</p>
<p>(2) Ako je zabluda iz stavka 1. ovoga članka bila otklonjiva, počinitelj će se kazniti za nehaj<br />
kad zakon za počinjeno djelo propisuje kažnjavanje i za nehaj.</p>
<p><strong>Zabluda o okolnostima koje isključuju protupravnost</strong></p>
<p><strong>Članak 31.</strong></p>
<p>(1) Neće se kazniti za namjerno počinjenje djela tko je u vrijeme njegova počinjenja pogrešno<br />
smatrao da postoje okolnosti prema kojima bi djelo bilo dozvoljeno.</p>
<p>(2) Ako je zabluda iz stavka 1. ovoga članka bila otklonjiva, počinitelj će se kazniti prema<br />
pravilima o nehaju kad zakon za počinjeno djelo propisuje kažnjavanje i za nehaj.</p>
<p><strong>Zabluda o protupravnosti</strong></p>
<p><strong>Članak 32.</strong></p>
<p>(1) Nije kriv počinitelj koji u vrijeme počinjenja djela nije znao da je njegovo djelo<br />
protupravno, a to nije bio dužan niti je mogao znati.</p>
<p>9</p>
<p>(2) Ako je zabluda iz stavka 1. ovoga članka bila otklonjiva, počinitelj se može blaže kazniti.</p>
<p><strong>Beznačajno djelo</strong></p>
<p><strong>Članak 33.</strong></p>
<p>Nema kaznenog djela, iako su ostvarena njegova obilježja, ako je stupanj počiniteljeve krivnje<br />
nizak, djelo nije imalo posljedice ili su posljedice neznatne i ne postoji potreba da počinitelj<br />
bude kažnjen.</p>
<p><strong>Pokušaj</strong></p>
<p><strong>Članak 34.</strong></p>
<p>(1) Tko s namjerom da počini kazneno djelo poduzme radnju koja prostorno i vremenski<br />
neposredno prethodi ostvarenju bića kaznenog djela, kaznit će se za pokušaj ako se za<br />
kazneno djelo može izreći kazna zatvora od pet godina ili teža kazna ili zakon izričito<br />
propisuje kažnjavanje i za pokušaj.</p>
<p>(2) Počinitelj pokušaja kaznenog djela može se blaže kazniti.</p>
<p>(3) Počinitelj koji je iz grube nerazumnosti pokušao počinjenje kaznenog djela neprikladnim<br />
sredstvom ili prema neprikladnom objektu može se osloboditi kazne.</p>
<p><strong>Dobrovoljni odustanak</strong></p>
<p><strong>Članak 35.</strong></p>
<p>(1) Počinitelj koji je dobrovoljno prekinuo započeto počinjenje kaznenog djela, iako je bio<br />
svjestan da je prema svim okolnostima radnju mogao dovršiti ili je nakon dovršetka radnje<br />
spriječio nastupanje posljedice, može se osloboditi kazne.</p>
<p>(2) Počinitelj koji je dobrovoljno poduzeo radnju koja bi spriječila počinjenje kaznenog djela,<br />
a ono je ostalo nedovršeno iz razloga neovisnog od njegove radnje, može se osloboditi kazne.</p>
<p>(3) Supočinitelj ili sudionik koji je dobrovoljno spriječio počinjenje kaznenog djela ili je<br />
dobrovoljno poduzeo radnju koja bi spriječila počinjenje kaznenog djela, a djelo je ostalo<br />
nedovršeno iz razloga neovisnog od njegove radnje, može se osloboditi kazne.</p>
<p><strong>Počiniteljstvo</strong></p>
<p><strong>Članak 36.</strong></p>
<p>(1) Počinitelj je osoba koja sama ili posredstvom druge osobe počini kazneno djelo.</p>
<p>(2) Počini li više osoba na temelju zajedničke odluke kazneno djelo tako da svaka od njih<br />
sudjeluje u počinjenju radnje ili na drugi način bitno pridonese počinjenju kaznenog djela,<br />
svaka od njih kaznit će se kao počinitelj (supočinitelji).</p>
<p>(3) Nehajna odgovornost supočinitelja temelji se na zajedničkoj povredi dužne pažnje.</p>
<p>10</p>
<p><strong>Poticanje</strong></p>
<p><strong>Članak 37.</strong></p>
<p>(1) Tko drugoga s namjerom potakne na počinjenje kaznenog djela, kaznit će se kao da ga je<br />
sam počinio.</p>
<p>(2) Tko drugoga s namjerom potakne na počinjenje kaznenog djela za koje je pokušaj kažnjiv,<br />
a djelo ne bude niti pokušano, kaznit će se kao za pokušaj toga kaznenoga djela.</p>
<p>(3) U slučaju neprikladnog pokušaja poticanja, poticatelj se može osloboditi kazne.</p>
<p><strong>Pomaganje</strong></p>
<p><strong>Članak 38.</strong></p>
<p>Tko drugome s namjerom pomogne u počinjenju kaznenog djela, kaznit će se kao da ga je<br />
sam počinio, a može se i blaže kazniti.</p>
<p><strong>Kažnjavanje supočinitelja i sudionika</strong></p>
<p><strong>Članak 39.</strong></p>
<p>(1) Svaki supočinitelj i sudionik (poticatelj i pomagač) kažnjava se u skladu sa svojom<br />
krivnjom.</p>
<p>(2) Posebne osobne okolnosti zbog kojih zakon propisuje oslobođenje od kazne, ublažavanje<br />
kazne, blaži ili teži oblik kaznenog djela uzet će se u obzir samo onom supočinitelju ili<br />
sudioniku kod kojega postoje.</p>
<p><strong>GLAVA ČETVRTA (IV.)</strong><br />
<strong>KAZNE</strong></p>
<p><strong>Vrste kazni</strong></p>
<p><strong>Članak 40.</strong></p>
<p>(1) Kazne su novčana kazna, zatvor i dugotrajni zatvor.</p>
<p>(2) Novčana kazna može se izreći kao glavna i kao sporedna kazna.</p>
<p>(3) Zatvor i dugotrajni zatvor mogu se izreći samo kao glavne kazne.</p>
<p>(4) Kad zakon za određeno kazneno djelo propisuje kaznu zatvora do tri godine, sud može<br />
izreći novčanu kaznu kao glavnu.</p>
<p>(5) Za kaznena djela počinjena iz koristoljublja novčana kazna kao sporedna može se izreći i<br />
kad nije propisana zakonom ili kad je zakonom propisano da će se počinitelj kazniti kaznom<br />
zatvora ili novčanom kaznom, a sud kao glavnu kaznu izrekne kaznu zatvora.</p>
<p>(6) Rad za opće dobro izriče se kao zamjena za kaznu zatvora ili novčanu kaznu.</p>
<p>11</p>
<p><strong>Svrha kažnjavanja</strong></p>
<p><strong>Članak 41.</strong></p>
<p>Svrha kažnjavanja je izraziti društvenu osudu zbog počinjenog kaznenog djela, jačati<br />
povjerenje građana u pravni poredak utemeljen na vladavini prava, utjecati na počinitelja i sve<br />
druge da ne čine kaznena djela kroz jačanje svijesti o pogibeljnosti činjenja kaznenih djela i o<br />
pravednosti kažnjavanja te omogućiti počinitelju ponovno uključivanje u društvo.</p>
<p><strong>Novčana kazna</strong></p>
<p><strong>Članak 42.</strong></p>
<p>(1) Novčana kazna se izriče u dnevnim iznosima. Ona ne može biti manja od trideset niti veća<br />
od tristo šezdeset dnevnih iznosa, osim za kaznena djela počinjena iz koristoljublja, kad se<br />
može izreći do pet stotina dnevnih iznosa ili kad je novčana kazna od pet stotina dnevnih<br />
iznosa izričito propisana ovim Zakonom.</p>
<p>(2) U presudi se naznačuje broj dnevnih iznosa i visina dnevnog iznosa te njihov umnožak.</p>
<p>(3) Broj dnevnih iznosa utvrđuje se na temelju okolnosti navedenih u članku 47. ovoga<br />
Zakona, osim onih koje se odnose na imovinske prilike počinitelja.</p>
<p>(4) Visina dnevnog iznosa utvrđuje se uzimajući u obzir počiniteljeve prihode i imovinu te<br />
prosječne troškove nužne za uzdržavanje počinitelja i njegove obitelji. Dnevni iznos ne može<br />
biti manji od dvadeset kuna ni veći od deset tisuća kuna.</p>
<p>(5) Počiniteljevi prihodi, imovina i ostali podaci potrebni za utvrđivanje visine dnevnog<br />
iznosa mogu se utvrditi na temelju slobodne procjene ako bi njihovo utvrđivanje bilo<br />
povezano s nerazmjernim teškoćama ili ako se predlaže izricanje novčane kazne u postupku<br />
za izdavanje kaznenog naloga.</p>
<p>(6) Počinitelj je dužan novčanu kaznu platiti u roku koji odredi sud, a koji ne može biti kraći<br />
od trideset dana niti duži od šest mjeseci, a može mu se naložiti i obročna otplata u roku do<br />
jedne godine. Sud može odrediti da će se obročna otplata ukinuti ako počinitelj ne plati<br />
pojedini obrok uredno.</p>
<p>(7) Ne može li osuđenik u cijelosti ili djelomično isplatiti novčanu kaznu u roku koji je<br />
određen presudom zbog znatnog pogoršanja imovinskih prilika do kojih je došlo bez njegove<br />
krivnje nakon donošenja presude, sud može na njegov zahtjev produljiti rok plaćanja do<br />
dvadeset i četiri mjeseca ili odrediti obročnu otplatu u tom roku.</p>
<p><strong>Zamjena nenaplaćene novčane kazne</strong></p>
<p><strong>Članak 43.</strong></p>
<p>(1) Kad novčana kazna nije u cijelosti ili djelomično plaćena u roku koji je određen<br />
presudom, a ne postoje uvjeti iz članka 42. stavka 7. ovoga Zakona, naplatit će se prisilno<br />
putem ovlaštene institucije sukladno odredbama posebnog zakona.</p>
<p>12</p>
<p>(2) Ako se novčana kazna ne može ni prisilno naplatiti u roku od tri mjeseca, sud će uz<br />
pristanak osuđenika donijeti odluku o zamjeni novčane kazne radom za opće dobro, na način<br />
da se jedan dnevni iznos zamijeni s dva sata rada, pri čemu rad za opće dobro ne smije<br />
premašiti sedamsto dvadeset sati.</p>
<p>(3) Ako osuđenik ne pristane na rad za opće dobro ili ga ne izvrši, novčana kazna, odnosno<br />
rad za opće dobro zamijenit će se kaznom zatvora.</p>
<p>(4) Kada se novčana kazna zamjenjuje kaznom zatvora, sud će jedan dnevni iznos zamijeniti s<br />
jednim danom zatvora, a rad za opće dobro će se zamijeniti sukladno odredbi članka 55.<br />
stavka 2. ovoga Zakona, pri čemu kazna zatvora ne može biti dulja od dvanaest mjeseci.</p>
<p>(5) Isplati li osuđenik novčanu kaznu nakon pravomoćnosti odluke o zamjeni, izvršenje kazne<br />
zatvora ili rada za opće dobro će se obustaviti. U slučaju djelomične isplate, izvršit će se samo<br />
preostali dio navedenih kazni.</p>
<p>(6) Ako osuđenik koji nema stalno prebivalište ili boravište u Republici Hrvatskoj ne plati<br />
novčanu kaznu u roku određenom presudom, sud će je zamijeniti kaznom zatvora.</p>
<p><strong>Kazna zatvora</strong></p>
<p><strong>Članak 44.</strong></p>
<p>(1) Kazna zatvora ne može biti kraća od tri mjeseca niti dulja od dvadeset godina.</p>
<p>(2) Kazna zatvora u trajanju do šest mjeseci izriče se na pune mjesece i dane. Kazna zatvora u<br />
trajanju duljem od šest mjeseci izriče se na pune godine i mjesece, osim kod primjene<br />
odredaba o stjecaju, kada se može izreći i na pune dane.</p>
<p>(3) Kod zamjene novčane kazne kaznom zatvora, kazna zatvora se izriče na pune dane, a<br />
može biti i kraća od tri mjeseca.</p>
<p>(4) Kazna zatvora do jedne godine može se izvršavati u domu sukladno odredbama posebnog<br />
zakona.</p>
<p><strong>Iznimnost kratkotrajne kazne zatvora</strong></p>
<p><strong>Članak 45.</strong></p>
<p>(1) Kaznu zatvora u trajanju do šest mjeseci sud može izreći samo ako se može očekivati da<br />
se novčana kazna ili rad za opće dobro neće moći izvršiti ili ako se novčanom kaznom, radom<br />
za opće dobro ili uvjetnom osudom ne bi mogla postići svrha kažnjavanja.</p>
<p>(2) Odredba stavka 1. ovoga članka ne odnosi se na kaznu zatvora kao zamjenu za neplaćenu<br />
novčanu kaznu (članak 43. stavak 3.) ili za neizvršen rad za opće dobro (članak 55. stavak 7.)<br />
ili za opozvanu uvjetnu osudu (članak 58.).</p>
<p><strong>Kazna dugotrajnog zatvora</strong></p>
<p><strong>Članak 46.</strong></p>
<p>13</p>
<p>(1) Kazna dugotrajnog zatvora ne može biti kraća od dvadeset i jedne niti dulja od četrdeset<br />
godina.</p>
<p>(2) Iznimno, za kaznena djela počinjena u stjecaju pod uvjetima propisanim ovim Zakonom<br />
jedinstvena kazna dugotrajnog zatvora može se izreći u trajanju pedeset godina.</p>
<p>(3) Kazna dugotrajnog zatvora izriče se na pune godine.</p>
<p>(4) Kazna dugotrajnog zatvora ne može se izreći počinitelju koji je kazneno djelo počinio u<br />
vrijeme kad nije navršio osamnaest godina.</p>
<p>(5) Odredbe o kazni zatvora primjenjuju se i na kaznu dugotrajnog zatvora ako ovim<br />
Zakonom nije drugačije propisano.</p>
<p><strong>Odmjeravanje kazne</strong></p>
<p><strong>Članak 47.</strong></p>
<p>(1) Pri izboru vrste i mjere kazne sud će, polazeći od stupnja krivnje i svrhe kažnjavanja,<br />
ocijeniti sve okolnosti koje utječu da kazna po vrsti i mjeri bude lakša ili teža (olakotne i<br />
otegotne okolnosti), a osobito jačinu ugrožavanja ili povrede zaštićenog dobra, pobude iz<br />
kojih je kazneno djelo počinjeno, stupanj povrede počiniteljevih dužnosti, način počinjenja i<br />
skrivljene učinke kaznenog djela, prijašnji počiniteljev život, njegove osobne i imovinske<br />
prilike te njegovo ponašanje nakon počinjenog kaznenog djela, odnos prema žrtvi i trud da<br />
naknadi štetu.</p>
<p>(2) Visina kazne ne smije prekoračiti stupanj krivnje.</p>
<p><strong>Ublažavanje kazne</strong></p>
<p><strong>Članak 48.</strong></p>
<p>(1) Sud može izreći kaznu blažu od propisane za određeno kazneno djelo kad to zakon izričito<br />
propisuje.</p>
<p>(2) Blažu kaznu od propisane za određeno kazneno djelo sud može izreći i kad postoje<br />
naročite olakotne okolnosti, osobito ako se počinitelj pomirio sa žrtvom, ako joj je u<br />
potpunosti ili većim dijelom naknadio štetu prouzročenu kaznenim djelom ili se ozbiljno<br />
trudio naknaditi tu štetu, a svrha kažnjavanja može se postići i takvom blažom kaznom.</p>
<p>(3) Blažu kaznu od propisane za određeno kazneno djelo sud može izreći i kada su se državni<br />
odvjetnik i okrivljenik o tome sporazumjeli.</p>
<p><strong>Granice ublažavanja kazne</strong></p>
<p><strong>Članak 49.</strong></p>
<p>(1) Sud može ublažiti kaznu sukladno članku 48. stavku 1. i 2. ovoga Zakona u sljedećim<br />
granicama:</p>
<p>14</p>
<ol>
<li>
<p>ako je za kazneno djelo propisana kao najmanja mjera kazna zatvora u trajanju od deset<br />
godina, kazna se može ublažiti do tri godine,</p>
</li>
<li>
<p>ako je za kazneno djelo propisana kao najmanja mjera kazna zatvora u trajanju od pet<br />
godina, kazna se može ublažiti do dvije godine,</p>
</li>
<li>
<p>ako je za kazneno djelo propisana kao najmanja mjera kazna zatvora u trajanju od tri<br />
godine, kazna se može ublažiti do jedne godine,</p>
</li>
<li>
<p>ako je za kazneno djelo propisana kao najmanja mjera kazna zatvora u trajanju od jedne<br />
godine, kazna se može ublažiti do šest mjeseci,</p>
</li>
<li>
<p>ako je za kazneno djelo propisana kao najmanja mjera kazna zatvora u trajanju od šest<br />
mjeseci, kazna se može ublažiti do tri mjeseca.</p>
</li>
</ol>
<p>(2) U slučaju iz članka 48. stavka 3. ovoga Zakona kazna se može ublažiti do polovice najniže<br />
kazne dobivene ublažavanjem prema odredbama stavka 1. ovoga članka, ali ne može biti<br />
blaža od tri mjeseca zatvora.</p>
<p><strong>Oslobođenje od kazne</strong></p>
<p><strong>Članak 50.</strong></p>
<p>(1) Sud može osloboditi kazne počinitelja:</p>
<ol>
<li>
<p>kad se takva ovlast temelji na izričitoj zakonskoj odredbi,</p>
</li>
<li>
<p>kad ga posljedice kaznenog djela počinjenog iz nehaja tako teško pogađaju da je njegovo<br />
kažnjavanje nepotrebno radi ostvarenja svrhe kažnjavanja,</p>
</li>
<li>
<p>kad je počinitelj nastojao otkloniti ili umanjiti posljedice kaznenog djela počinjenog iz<br />
nehaja te naknadio štetu koju je njime prouzročio,</p>
</li>
<li>
<p>kad se počinitelj kaznenog djela za koje je propisana samo novčana kazna ili kazna zatvora<br />
do jedne godine pomirio sa žrtvom i naknadio štetu.</p>
</li>
</ol>
<p>(2) Kad je sud ovlašten počinitelja osloboditi kazne, može ga i blaže kazniti, pri čemu nije<br />
dužan držati se granica propisanih u članku 49. stavku 1. ovoga Zakona.</p>
<p><strong>Stjecaj kaznenih djela</strong></p>
<p><strong>Članak 51.</strong></p>
<p>(1) Ako počinitelj jednom ili više radnji počini više kaznenih djela za koja mu se istodobno<br />
sudi, sud će mu za svako kazneno djelo utvrditi kaznu, a zatim će ga, na temelju ocjene<br />
počiniteljeve ličnosti i počinjenih kaznenih djela u njihovoj ukupnosti, osuditi na jedinstvenu<br />
kaznu.</p>
<p>15</p>
<p>(2) Jedinstvena kazna sastoji se u povišenju najviše pojedinačne utvrđene kazne, ali ne smije<br />
doseći zbir pojedinačnih kazni, niti premašiti najveću mjeru kazne dugotrajnog zatvora,<br />
odnosno novčane kazne.</p>
<p>(3) Ako su za dva ili više kaznenih djela utvrđene pojedinačne kazne dugotrajnog zatvora čiji<br />
zbroj prelazi pedeset godina, sud može izreći jedinstvenu kaznu dugotrajnog zatvora u<br />
trajanju pedeset godina.</p>
<p>(4) Ako su kao pojedinačne kazne utvrđene kazne zatvora i novčane kazne, sud će izreći<br />
jedinstvenu kaznu zatvora i jedinstvenu novčanu kaznu.</p>
<p>(5) U primjeni stavka 2. i 4. ovoga članka kazna maloljetničkog zatvora izjednačuje se s<br />
kaznom zatvora.</p>
<p><strong>Produljeno kazneno djelo</strong></p>
<p><strong>Članak 52.</strong></p>
<p>(1) Produljeno kazneno djelo je počinjeno kada počinitelj s namjerom izvrši više odvojenih<br />
radnji u prirodnom smislu kojima se ostvaruju bića istog ili istovrsnih kaznenih djela, ako one<br />
s obzirom na njihovu prostornu i vremensku povezanost čine jedinstvenu cjelinu u pravnom<br />
smislu.</p>
<p>(2) Kaznena djela koja predstavljaju napad na život, tijelo, spolnu ili druge slobode osobe ne<br />
mogu se pravno označiti kao produljena.</p>
<p>(3) Ostvaruju li se radnjama navedenim u stavku 1. ovoga članka obilježja više istovrsnih<br />
kaznenih djela, produljeno kazneno djelo će se pravno označiti prema najtežem od tih<br />
kaznenih djela.</p>
<p>(4) Ostvaruju li se radnjama navedenim u stavku 1. ovoga članka obilježja više istih kaznenih<br />
djela, produljeno kazneno djelo će se pravno označiti uzimajući u obzir zbroj vrijednosti svih<br />
stvari, imovinskih prava i koristi pribavljenih odvojenim radnjama.</p>
<p>(5) Za produljeno kazneno djelo može se izreći kazna za polovicu veća od gornje mjere kazne<br />
propisane za utvrđeno djelo, koja ne smije prijeći gornju mjeru propisanu za tu vrstu kazne.</p>
<p><strong>Izricanje jedinstvene kazne osuđenoj osobi</strong></p>
<p><strong>Članak 53.</strong></p>
<p>(1) Kad se osuđeniku sudi za kazneno djelo počinjeno prije nego što je započeo izdržavati<br />
kaznu po prijašnjoj presudi ili za kazneno djelo počinjeno za vrijeme izdržavanja kazne<br />
zatvora, kazne dugotrajnog zatvora ili kazne maloljetničkog zatvora, sud će izreći jedinstvenu<br />
kaznu za sva kaznena djela primjenom odredbi članka 51. ovoga Zakona, uzimajući prije<br />
izrečenu kaznu kao već utvrđenu. Kazna ili dio kazne koju je osuđenik izdržao, ne računajući<br />
vrijeme provedeno na uvjetnom otpustu, uračunat će se u izrečenu jedinstvenu kaznu.</p>
<p>16</p>
<p>(2) Sud neće postupiti po odredbama stavka 1. ovoga članka kad osuđeniku sudi za kazneno<br />
djelo počinjeno tijekom izdržavanja kazne zatvora, kazne dugotrajnog zatvora ili kazne<br />
maloljetničkog zatvora, ako se s obzirom na preostali dio ranije kazne primjenom odredbi o<br />
stjecaju ne bi mogla postići svrha kažnjavanja.</p>
<p>(3) Kad osuđenik za vrijeme izdržavanja kazne zatvora, kazne dugotrajnog zatvora ili<br />
maloljetničkog zatvora počini kazneno djelo za koje je zakonom propisana kazna do jedne<br />
godine zatvora ili blaža kazna, primijenit će se stegovna mjera.</p>
<p><strong>Uračunavanje pritvora, istražnog zatvora i ranije kazne</strong></p>
<p><strong>Članak 54.</strong></p>
<p>Vrijeme provedeno u pritvoru i istražnom zatvoru, kao i svako oduzimanje slobode u vezi s<br />
kaznenim djelom, uračunava se u izrečenu kaznu zatvora, kaznu dugotrajnog zatvora i<br />
novčanu kaznu. Prilikom uračunavanja izjednačuje se jedan dan pritvora, istražnog zatvora i<br />
svakog drugog oduzimanja slobode te jedan dnevni iznos novčane kazne s jednim danom<br />
zatvora.</p>
<p><strong>Rad za opće dobro</strong></p>
<p><strong>Članak 55.</strong></p>
<p>(1) Sud može izrečenu novčanu kaznu u iznosu manjem od tristo šezdeset dnevnih iznosa ili<br />
kaznu zatvora u trajanju manjem od jedne godine zamijeniti radom za opće dobro.</p>
<p>(2) Rad za opće dobro ne može se izreći već osuđenim osobama na kaznu zatvora u trajanju<br />
duljem od šest mjeseci.</p>
<p>(3) Kada sud novčanu kaznu zamjenjuje radom za opće dobro, zamijenit će jedan dnevni<br />
iznos s dva sata rada, a kad kaznu zatvora zamjenjuje radom za opće dobro, zamijenit će jedan<br />
dan zatvora s dva sata rada.</p>
<p>(4) Sud može počinitelju uz rad za opće dobro odrediti zaštitni nadzor iz članka 64. ovoga<br />
Zakona, čije trajanje ne može biti duže od vremena u kojem počinitelj mora izvršiti rad za<br />
opće dobro.</p>
<p>(5) Rad za opće dobro izvršit će se samo uz pristanak osuđenika.</p>
<p>(6) Osuđenik će, nakon što nadležnom tijelu za probaciju dade pristanak, rad za opće dobro<br />
izvršiti u roku koji to tijelo odredi, vodeći računa o njegovim mogućnostima s obzirom na<br />
njegove osobne prilike i zaposlenje. Ovaj rok ne može biti kraći od jednog mjeseca niti dulji<br />
od dvije godine računajući od početka izvršavanja rada za opće dobro. Sadržaj rada za opće<br />
dobro određuje nadležno tijelo za probaciju u dogovoru s osuđenikom vodeći računa o<br />
njegovim sposobnostima.</p>
<p>(7) Ako se osuđenik u roku od osam dana od dana za koji je pozvan ne javi nadležnom tijelu<br />
za probaciju ili mu poziv nije mogao biti dostavljen na adresu koju je dao sudu ili ne da<br />
pristanak, nadležno tijelo za probaciju će o tome obavijestiti nadležnog suca izvršenja ako je</p>
<p>17</p>
<p>kazna zatvora zamijenjena radom za opće dobro, a sud ako je novčana kazna zamijenjena<br />
radom za opće dobro.</p>
<p>(8) Ako osuđenik svojom krivnjom ne izvršava rad za opće dobro, sud će odmah donijeti<br />
odluku kojom određuje izvršenje izrečene kazne u neizvršenom dijelu ili u cijelosti. Ako<br />
osuđenik ne izvrši rad za opće dobro bez svoje krivnje, nadležno tijelo za probaciju produžit<br />
će rok iz stavka 5. ovoga članka.</p>
<p>(9) Ako osuđenik ustrajno izbjegava provođenje zaštitnog nadzora iz članka 64. ovoga<br />
Zakona ili bez opravdanog razloga krši obvezu koja mu je određena sigurnosnom mjerom,<br />
sud će donijeti odluku kojom određuje izvršenje prvotno izrečene kazne. Ako se utvrdi da je<br />
počinitelj zbog opravdanih razloga izbjegavao zaštitni nadzor, sud ga može osloboditi<br />
zaštitnog nadzora, ili mu može produljiti rok za izvršenje zaštitnog nadzora.</p>
<p>(10) Rad za opće dobro izvršava se bez naknade.</p>
<p><strong>Uvjetna osuda</strong></p>
<p><strong>Članak 56.</strong></p>
<p>(1) Uvjetnom osudom određuje se da se kazna na koju je počinitelj osuđen neće izvršiti ako<br />
počinitelj u vremenu provjeravanja ne počini novo kazneno djelo i ispuni određene mu<br />
obveze.</p>
<p>(2) Sud može počinitelju koji je osuđen na kaznu zatvora u trajanju do jedne godine ili na<br />
novčanu kaznu izreći uvjetnu osudu kad ocijeni da počinitelj i bez izvršenja kazne neće<br />
ubuduće činiti kaznena djela. Pritom će se voditi računa o ličnosti počinitelja, njegovu<br />
prijašnjem životu, osobito je li ranije osuđivan, obiteljskim prilikama, okolnostima počinjenja<br />
samog kaznenog djela te ponašanju nakon počinjenog kaznenog djela, osobito o odnosu<br />
počinitelja prema žrtvi i nastojanju da oštećeniku popravi štetu.</p>
<p>(3) Vrijeme provjeravanja ne može biti kraće od jedne niti dulje od pet godina, odmjerava se<br />
na pune godine i počinje teći od dana pravomoćnosti presude.</p>
<p>(4) Sud može počinitelju uz uvjetnu osudu odrediti jednu ili više posebnih obveza samostalno<br />
sukladno odredbama članka 62. i članka 63. ovoga Zakona ili uz zaštitni nadzor sukladno<br />
odredbi članka 64. ovoga Zakona.</p>
<p>(5) Trajanje posebnih obveza i zaštitnog nadzora ne smije biti dulje od vremena<br />
provjeravanja.</p>
<p>(6) Kad sud izrekne kaznu zatvora i novčanu kaznu, može odlučiti da se pod uvjetima iz<br />
ovoga članka neće izvršiti samo kazna zatvora.</p>
<p><strong>Djelomična uvjetna osuda</strong></p>
<p><strong>Članak 57.</strong></p>
<p>18</p>
<p>(1) Sud može počinitelju koji je osuđen na novčanu kaznu ili kaznu zatvora u trajanju većem<br />
od jedne, a manjem od tri godine, izreći uvjetnu osudu za samo dio kazne ako ocijeni da<br />
postoji visok stupanj vjerojatnosti da i bez izvršenja cijele kazne neće ubuduće činiti kaznena<br />
djela.</p>
<p>(2) Neuvjetovani dio kazne zatvora mora iznositi najmanje šest mjeseci, a najviše jednu<br />
polovinu izrečene kazne.</p>
<p>(3) Neuvjetovani dio novčane kazne ne može iznositi manje od jedne petine ni više od jedne<br />
polovine izrečene kazne.</p>
<p>(4) Na neuvjetovani dio kazne zatvora ne mogu se primijeniti odredbe o uvjetnom otpustu.</p>
<p>(5) Na uvjetovani dio kazne shodno se primjenjuju odredbe iz članka 56., članka 58., članka<br />
62., članka 63. i članka 64. ovoga Zakona.</p>
<p><strong>Opoziv uvjetne osude</strong></p>
<p><strong>Članak 58.</strong></p>
<p>(1) Sud će opozvati uvjetnu osudu ako osuđeniku za jedno ili više kaznenih djela počinjenih<br />
za vrijeme provjeravanja izrekne kaznu zatvora u trajanju duljem od jedne godine. Sud će<br />
opozvati uvjetnu osudu ako osuđenik bez opravdanog razloga, u roku koji je određen<br />
presudom, ne vrati imovinsku korist ostvarenu kaznenim djelom.</p>
<p>(2) Sud može opozvati uvjetnu osudu ako osuđeniku za jedno ili više kaznenih djela<br />
počinjenih za vrijeme provjeravanja pravomoćnom presudom izrekne kaznu zatvora u trajanju<br />
do jedne godine ili novčanu kaznu.</p>
<p>(3) Kad na temelju stavka 1. i 2. ovoga članka opozove uvjetnu osudu, sud će raniju uvjetnu<br />
kaznu i kaznu za novo kazneno djelo, odnosno kazne za nova kaznena djela, uzeti kao<br />
utvrđene te izreći jedinstvenu kaznu prema odredbama članka 53. ovoga Zakona.</p>
<p>(4) Kad sud u slučaju iz stavka 2. ovoga članka ne opozove uvjetnu osudu, može:</p>
<ol>
<li>
<p>za novo kazneno djelo izreći kaznu i odrediti njezino izvršenje ne mijenjajući raniju uvjetnu<br />
osudu,</p>
</li>
<li>
<p>za novo kazneno djelo izreći kaznu koju će kao i raniju uvjetnu kaznu uzeti kao utvrđene te<br />
izreći jedinstvenu kaznu prema odredbama članka 53. ovoga Zakona te novo vrijeme<br />
provjeravanja u kojem se ova kazna neće izvršiti.</p>
</li>
</ol>
<p>(5) Sud može opozvati uvjetnu osudu i odrediti izvršenje izrečene kazne osuđeniku koji bez<br />
opravdanog razloga krši obvezu koja mu je određena sigurnosnom mjerom izrečenom uz<br />
uvjetnu osudu ili u roku koji mu je određen ne izvrši u potpunosti ili većoj mjeri obveze<br />
navedene u članku 62. ovoga Zakona, ili ih teško ili uporno krši, ili ustrajno izbjegava<br />
provođenje zaštitnog nadzora iz članka 64. ovoga Zakona. Ako se utvrdi da počinitelj obveze<br />
nije izvršio iz opravdanih razloga ili da je iz opravdanih razloga izbjegavao zaštitni nadzor,<br />
sud može obveze zamijeniti drugima, ili mu izreći zaštitni nadzor ako ga do tada nije imao, ili</p>
<p>19</p>
<p>ga može osloboditi obveza, odnosno zaštitnog nadzora, ili mu može produljiti rok za izvršenje<br />
izrečenih obveza ili zaštitnog nadzora.</p>
<p>(6) Sud će opozvati uvjetnu osudu i kad nakon njezina izricanja izrekne osuđeniku kaznu za<br />
kazneno djelo počinjeno prije izricanja uvjetne osude ako ocijeni da ne bi bile ispunjene<br />
pretpostavke za izricanje uvjetne osude da se za to ranije kazneno djelo znalo. U tom će<br />
slučaju kaznu iz uvjetne osude i kaznu koju izreče za ranije kazneno djelo uzeti kao utvrđene<br />
te izreći jedinstvenu kaznu prema odredbama članka 53. ovoga Zakona. Ako ocijeni da bi<br />
pretpostavke za izricanje uvjetne osude bile ispunjene i da se za raniju presudu znalo, postupit<br />
će se prema odredbi stavka 4. ovoga članka.</p>
<p>(7) U slučaju iz stavka 1., 2. i 6. ovoga članka uvjetna osuda se ne može opozvati nakon što su<br />
protekle dvije godine od isteka vremena provjeravanja.</p>
<p>(8) U slučaju iz stavka 5. ovoga članka uvjetna osuda se ne može opozvati nakon što je<br />
proteklo godinu dana od isteka roka određenog za izvršavanje obveza iz članka 62. ovoga<br />
Zakona.</p>
<p><strong>Uvjetni otpust</strong></p>
<p><strong>Članak 59.</strong></p>
<p>(1) Sud može otpustiti osuđenika s izdržavanja kazne zatvora ako je izdržao najmanje jednu<br />
polovinu kazne na koju je osuđen, ali ne manje od tri mjeseca, ako se osnovano očekuje da<br />
neće počiniti kazneno djelo te ako na to pristaje.</p>
<p>(2) Prilikom odlučivanja o prijedlogu sud će cijeniti ličnost osuđenika, njegov prijašnji život i<br />
osuđivanost, je li protiv njega u tijeku drugi kazneni postupak, odnos prema počinjenom<br />
kaznenom djelu i žrtvi, ponašanje tijekom izdržavanja kazne zatvora, uspješnost primjene<br />
programa izvršavanja kazne zatvora, je li došlo do promjene njegova ponašanja nakon<br />
počinjenog kaznenog djela ili se očekuje da će do tih promjena doći primjenom mjera nadzora<br />
za vrijeme uvjetnog otpusta te životne okolnosti i njegovu spremnost za uključivanje u život<br />
na slobodi.</p>
<p>(3) Postupak odlučivanja o uvjetnom otpustu uređuje se posebnim zakonom.</p>
<p><strong>Obveze osuđenika i zaštitni nadzor za vrijeme provjeravanja</strong></p>
<p><strong>Članak 60.</strong></p>
<p>(1) Puštanjem na uvjetni otpust za osuđenika počinje vrijeme provjeravanja koje odgovara<br />
neizdržanom dijelu kazne zatvora.</p>
<p>(2) Osuđeniku kojeg se pušta na uvjetni otpust može se odrediti jedna ili više posebnih obveza<br />
navedenih u članku 62. ovoga Zakona sukladno uvjetima iz članka 63. ovoga Zakona i zaštitni<br />
nadzor sukladno odredbi članka 64. ovoga Zakona.</p>
<p>(3) Obveze i zaštitni nadzor ne mogu trajati dulje od pet godina, osim ako sud utvrdi da bez<br />
daljnjeg provođenja obveza ili zaštitnog nadzora nad osobom koja je osuđena za kaznena</p>
<p>20</p>
<p>djela kojima se ugrožava ili povređuje tjelesni, psihički ili spolni integritet osobe i za koja je<br />
propisana kazna zatvora od pet ili više godina, postoji opasnost da će počiniti slično kazneno<br />
djelo, kada se obveze ili zaštitni nadzor iz stavka 2. mogu produljiti za jednu do pet godina ili<br />
odrediti nove obveze. Obveze ili zaštitni nadzor ne mogu trajati dulje od isteka neizdržanog<br />
dijela kazne zatvora na koju je počinitelj osuđen.</p>
<p><strong>Opoziv uvjetnog otpusta</strong></p>
<p><strong>Članak 61.</strong></p>
<p>(1) Počini li osuđenik dok je na uvjetnom otpustu jedno ili više kaznenih djela za koja mu je<br />
izrečena kazna zatvora od jedne godine ili teža kazna, sud koji mu je izrekao tu kaznu opozvat<br />
će uvjetni otpust i osuditi ga na jedinstvenu kaznu primjenom članka 51. i članka 53. stavka 1.<br />
ovoga Zakona.</p>
<p>(2) Kada osuđeniku izrekne kaznu u trajanju kraćem od jedne godine, sud iz stavka 1. ovoga<br />
članka može:</p>
<ol>
<li>
<p>postupiti na način opisan u prethodnom stavku,</p>
</li>
<li>
<p>ne opozvati uvjetni otpust i osuditi ga na kaznu zatvora, s time da vrijeme provjeravanja iz<br />
uvjetnog otpusta ne teče za vrijeme izdržavanja kazne na koju je osuđen,</p>
</li>
<li>
<p>ne opozvati uvjetni otpust i izreći mu uvjetnu osudu, s time da vrijeme provjeravanja iz<br />
uvjetne osude počinje teći istekom vremena provjeravanja iz uvjetnog otpusta.</p>
</li>
</ol>
<p>(3) Sudac izvršenja će opozvati uvjetni otpust i odrediti izvršenje izrečene kazne ako osuđena<br />
osoba tijekom provjeravanja ne izvrši u potpunosti ili većoj mjeri obveze iz članka 62. ovoga<br />
Zakona koje su joj određene, ili ih teško ili uporno krši, ili ustrajno izbjegava provođenje<br />
zaštitnog nadzora iz članka 64. ovoga Zakona. Ako se utvrdi da počinitelj obveze nije izvršio<br />
iz opravdanih razloga ili da je iz opravdanih razloga izbjegavao zaštitni nadzor, sudac<br />
izvršenja može obveze zamijeniti drugima, izreći zaštitni nadzor ako ga do tada nije bilo,<br />
osuđenika osloboditi obveza, odnosno zaštitnog nadzora ili mu može produljiti rok za<br />
izvršenje izrečenih obveza ili zaštitnog nadzora.</p>
<p>(4) U slučaju iz stavka 1. i 2. ovoga članka uvjetni otpust se ne može opozvati nakon što su<br />
protekle dvije godine od dana isteka izrečene kazne.</p>
<p>(5) U slučaju iz stavka 3. ovoga članka uvjetni otpust se ne može opozvati nakon što je<br />
proteklo šest mjeseci od isteka roka određenog za izvršavanje obveza iz članka 60. stavka 2. i<br />
3. ovoga Zakona.</p>
<p><strong>Vrste posebnih obveza</strong></p>
<p><strong>Članak 62.</strong></p>
<p>(1) Sud uz uvjetnu osudu i djelomičnu uvjetnu osudu može počinitelju naložiti da u<br />
određenom roku:</p>
<p>21</p>
<ol>
<li>
<p>popravi štetu počinjenu kaznenim djelom,</p>
</li>
<li>
<p>uplati određenu svotu novaca u korist javne ustanove, u humanitarne ili karitativne svrhe,<br />
odnosno u fond za naknadu štete žrtvama kaznenih djela, ako je to primjereno s obzirom na<br />
počinjeno djelo i ličnost počinitelja.</p>
</li>
</ol>
<p>(2) Pored obveza iz stavka 1. ovoga članka sud može počinitelju, ako ocijeni da je njihova<br />
primjena nužna za zaštitu zdravlja i sigurnost osobe na čiju štetu je kazneno djelo počinjeno<br />
ili kad je to korisno za otklanjanje okolnosti koje pogoduju ili poticajno djeluju na počinjenje<br />
novog kaznenog djela, izreći sljedeće obveze:</p>
<ol>
<li>
<p>nastavak obrazovanja ili osposobljavanje za određeno zanimanje koje odabere uz stručnu<br />
pomoć nadležnog tijela za probaciju,</p>
</li>
<li>
<p>zaposlenje koje odgovara njegovoj stručnoj spremi ili razini obrazovanja, osposobljenosti i<br />
stvarnim mogućnostima obavljanja radnih zadataka, koje mu savjetuje i omogući nadležno<br />
tijelo za probaciju,</p>
</li>
<li>
<p>nadzirano raspolaganje prihodima u skladu s potrebama osoba koje je po zakonu dužan<br />
uzdržavati i prema savjetima nadležnog tijela za probaciju,</p>
</li>
<li>
<p>liječenje ili nastavak liječenja koje je nužno radi otklanjanja zdravstvenih smetnji koje<br />
mogu poticajno djelovati za počinjenje novog kaznenog djela uz stručnu pomoć nadležnog<br />
tijela za probaciju,</p>
</li>
<li>
<p>odvikavanje od ovisnosti o alkoholu, drogama ili drugih vrsta ovisnosti u terapijskoj<br />
zajednici uz stručnu pomoć nadležnog tijela za probaciju,</p>
</li>
<li>
<p>zabranu posjećivanja određenih mjesta, objekata i događaja, koji mogu biti prilika ili<br />
poticaj za počinjenje novog kaznenog djela,</p>
</li>
<li>
<p>zabranu druženja s određenom osobom ili grupom osoba koje bi ga mogle navesti da počini<br />
kazneno djelo, zabranu zapošljavanja, podučavanja ili smještaja tih osoba,</p>
</li>
<li>
<p>zabranu napuštanja doma u određenom razdoblju tijekom dana,</p>
</li>
<li>
<p>zabranu nošenja, posjedovanja i povjeravanja na čuvanje drugoj osobi oružja i drugih<br />
predmeta koji bi ga mogli navesti na počinjenje kaznenog djela,</p>
</li>
<li>
<p>ispunjavanje obveze uzdržavanja uz stručnu pomoć nadležnog tijela za probaciju,</p>
</li>
<li>
<p>redovito javljanje nadležnom tijelu za probaciju, centru za socijalnu skrb, sudu, policijskoj<br />
upravi ili drugom nadležnom tijelu,</p>
</li>
<li>
<p>i druge obveze koje su primjerene s obzirom na počinjeno kazneno djelo.</p>
</li>
</ol>
<p>(3) Posebne obveze iz stavka 2. točaka 6. - 9. izvršava nadležno tijelo za probaciju uz pomoć<br />
policije.</p>
<p>22</p>
<p>(4) Način izvršavanja posebnih obveza iz stavka 2. ovoga članka, a koje se izvršavaju uz<br />
stručnu pomoć nadležnog tijela za probaciju, uređuje se posebnim zakonom i na temelju tog<br />
zakona donesenim podzakonskim propisima.</p>
<p><strong>Izricanje posebnih obveza</strong></p>
<p><strong>Članak 63.</strong></p>
<p>(1) Počinitelju se ne smiju postavljati nerazumne i nemoguće obveze te obveze koje vrijeđaju<br />
njegovo dostojanstvo.</p>
<p>(2) Obveze iz članka 62. stavka 2. točke 4. i 5. mogu se izreći samo uz pristanak počinitelja.</p>
<p>(3) Obveza iz članka 62. stavka 2. točke 5. može se izreći u trajanju do tri godine.</p>
<p>(4) Sud može naknadno, a prije isteka vremena trajanja obveze, na prijedlog tijela nadležnog<br />
za njezino provođenje, povisiti minimum, odnosno sniziti maksimum vremena trajanja<br />
obveze, ukinuti je ili zamijeniti nekom drugom obvezom.</p>
<p><strong>Zaštitni nadzor</strong></p>
<p><strong>Članak 64.</strong></p>
<p>(1) Sud će odrediti zaštitni nadzor počinitelju kad ocijeni da mu je potrebna pomoć, vođenje i<br />
nadzor nadležnog tijela za probaciju kako ubuduće ne bi činio kaznena djela i kako bi se lakše<br />
uključio u društvo.</p>
<p>(2) Zaštitni nadzor se temelji na pojedinačnom programu postupanja koji izrađuje, pomaže<br />
provesti i čije provođenje nadgleda nadležno tijelo za probaciju.</p>
<p>(3) Sud će u pravilu uz uvjetnu osudu, rad za opće dobro ili uvjetni otpust odrediti i zaštitni<br />
nadzor ako je izrekao kaznu zatvora veću od šest mjeseci i radi se o okrivljeniku koji je mlađi<br />
od dvadeset i pet godina.</p>
<p>(4) Zaštitni nadzor se odlukom suda može ukinuti i prije isteka roka na koji je određen ako su<br />
prestale potrebe pomoći, vođenja i nadzora ili se, ako za time postoji potreba, može produljiti<br />
sve do ovim Zakonom predviđenog maksimalnog mu trajanja.</p>
<p>(5) Za vrijeme zaštitnog nadzora počinitelj mora:</p>
<ol>
<li>
<p>redovito se javljati probacijskom službeniku,</p>
</li>
<li>
<p>primati posjete probacijskog službenika u domu te mu davati sve potrebne informacije i<br />
dokumente,</p>
</li>
<li>
<p>tražiti suglasnost suca izvršenja za put u inozemstvo,</p>
</li>
<li>
<p>obavijestiti probacijskog službenika o promjeni zaposlenja ili adrese, i to u roku od dva<br />
dana od te promjene te o putovanju u trajanju duljem od osam dana i danu povratka.</p>
</li>
</ol>
<p>23</p>
<p>(6) Izvršenje zaštitnog nadzora propisuje se posebnim zakonom.</p>
<p><strong>GLAVA PETA (V.)</strong><br />
<strong>SIGURNOSNE MJERE</strong></p>
<p><strong>Vrste sigurnosnih mjera</strong></p>
<p><strong>Članak 65.</strong></p>
<p>Sigurnosne mjere jesu: obvezno psihijatrijsko liječenje, obvezno liječenje od ovisnosti,<br />
obvezan psihosocijalni tretman, zabrana obavljanja određene dužnosti ili djelatnosti, zabrana<br />
upravljanja motornim vozilom, zabrana približavanja, uznemiravanja i uhođenja, udaljenje iz<br />
zajedničkog kućanstva, zabrana pristupa internetu i zaštitni nadzor po punom izvršenju kazne<br />
zatvora.</p>
<p><strong>Svrha sigurnosnih mjera</strong></p>
<p><strong>Članak 66.</strong></p>
<p>Svrha je sigurnosnih mjera otklanjanje okolnosti koje omogućavaju ili poticajno djeluju na<br />
počinjenje novog kaznenog djela.</p>
<p><strong>Načelo razmjernosti</strong></p>
<p><strong>Članak 67.</strong></p>
<p>Sigurnosna mjera mora biti u razmjeru s težinom počinjenog kaznenog djela i kaznenih djela<br />
koja se mogu očekivati, kao i sa stupnjem počiniteljeve opasnosti.</p>
<p><strong>Početak tijeka sigurnosnih mjera</strong></p>
<p><strong>Članak 67.a</strong></p>
<p>Sigurnosne mjere teku od izvršnosti presude.</p>
<p><strong>Obvezno psihijatrijsko liječenje</strong></p>
<p><strong>Članak 68.</strong></p>
<p>(1) Sigurnosnu mjeru obveznog psihijatrijskog liječenja sud će izreći počinitelju koji je<br />
kazneno djelo za koje je propisana kazna zatvora od jedne godine ili više počinio u stanju<br />
bitno smanjene ubrojivosti ako postoji opasnost da bi ta osoba zbog duševnih smetnji zbog<br />
kojih je nastupila njezina bitno smanjena ubrojivost mogla u budućnosti počiniti teže kazneno<br />
djelo.</p>
<p>(2) Mjera iz stavka 1. ovoga članka izrečena uz kaznu zatvora izvršava se u okviru zatvorskog<br />
sustava. Mjera izrečena uz novčanu kaznu, rad za opće dobro i uvjetnu osudu izvršava se<br />
izvan zatvorskog sustava uz nadzor nadležnog tijela za probaciju.</p>
<p>24</p>
<p>(3) Mjera iz stavka 1. ovoga članka može trajati do prestanka izvršenja kazne zatvora ili rada<br />
za opće dobro, proteka roka provjeravanja primjenom uvjetne osude, odnosno do isteka<br />
vremena kazne zatvora koja odgovara izrečenoj novčanoj kazni.</p>
<p>(4) Sud mora po proteku prve godine od dolaska počinitelja na izvršenje mjere iz stavka 1.<br />
ovoga članka i potom najmanje jednom godišnje preispitati postoje li uvjeti iz stavka 1. ovoga<br />
članka za njezinim nastavkom i o tome donijeti rješenje. Na zahtjev ustanove u kojoj se mjera<br />
provodi, nadležnog probacijskog ureda ili na zahtjev počinitelja ovo preispitivanje može se<br />
učiniti i prije, ali ne prije proteka šest mjeseci od zadnjeg preispitivanja. Sud može obustaviti<br />
primjenu mjere ili promijeniti način i vrijeme izvršenja mjere.</p>
<p>(5) Sud će obustaviti izvršavanje mjere iz stavka 1. ovoga članka ako su prestali razlozi zbog<br />
kojih je izrečena.</p>
<p>(6) Ako je vrijeme provedeno na liječenju kraće od trajanja izrečene kazne, sud može odrediti<br />
da se osuđenik uputi na izdržavanje ostatka kazne ili da se pusti na uvjetni otpust. Kad ga<br />
upućuje na izdržavanje ostatka kazne, sud mu može odrediti ambulantno liječenje u<br />
zatvorskoj ustanovi. Odlučujući o puštanju na uvjetni otpust, sud će osobito uzeti u obzir<br />
uspjeh osuđenikova liječenja, njegovo zdravstveno stanje, vrijeme provedeno na liječenju i<br />
ostatak kazne što ga osuđenik nije izdržao. Ako utvrdi da je počinitelj i dalje opasan za<br />
okolinu, a da je za otklanjanje te opasnosti dovoljno njegovo liječenje na slobodi, sud može<br />
počinitelju kojeg pušta na uvjetni otpust odrediti nastavak liječenja na slobodi sukladno<br />
članku 60. stavku 2. u vezi s člankom 62. stavkom 2. točkom 4. ovoga Zakona.</p>
<p>(7) Sud će o presudi kojom je mjera iz stavka 1. ovoga članka izrečena uz novčanu kaznu, rad<br />
za opće dobro ili uvjetnu osudu obavijestiti nadležno tijelo za probaciju radi daljnjeg<br />
postupanja propisanog posebnim zakonom i na temelju tog zakona donesenim podzakonskim<br />
propisima.</p>
<p><strong>Obvezno liječenje od ovisnosti</strong></p>
<p><strong>Članak 69.</strong></p>
<p>(1) Sigurnosnu mjeru obveznog liječenja od ovisnosti sud će izreći počinitelju koji je kazneno<br />
djelo počinio pod odlučujućim djelovanjem ovisnosti o alkoholu, drogi ili druge vrste<br />
ovisnosti ako postoji opasnost da će zbog te ovisnosti u budućnosti počiniti teže kazneno<br />
djelo.</p>
<p>(2) Mjera iz stavka 1. ovoga članka izrečena uz kaznu zatvora izvršava se u okviru zatvorskog<br />
sustava ili u zdravstvenoj ili drugoj specijaliziranoj ustanovi za liječenje ovisnosti izvan<br />
zatvorskog sustava pod uvjetima određenim posebnim propisom. Mjera izrečena uz novčanu<br />
kaznu, rad za opće dobro i uvjetnu osudu izvršava se u zdravstvenoj ili drugoj specijaliziranoj<br />
ustanovi za otklanjanje ovisnosti izvan zatvorskog sustava, a može se, pod uvjetima<br />
određenim posebnim propisom, kao i u slučaju iz članka 44. stavka 4. ovoga Zakona,<br />
izvršavati i u terapijskoj zajednici ako je takvo odvikavanje dostatno za otklanjanje opasnosti.<br />
Mjera iz stavka 1. ovog članka izvršava se uz nadzor nadležnog tijela za probaciju kada je<br />
izrečena uz novčanu kaznu, rad za opće dobro i uvjetnu osudu.</p>
<p>25</p>
<p>(3) Mjera iz stavka 1. ovoga članka može trajati do prestanka izvršenja kazne zatvora ili rada<br />
za opće dobro, proteka roka provjeravanja primjenom uvjetne osude, odnosno do isteka<br />
vremena kazne zatvora koja odgovara izrečenoj novčanoj kazni, a najdulje tri godine.</p>
<p>(4) Sudac izvršenja će obustaviti izvršavanje mjere iz stavka 1. ovoga članka ako su prestali<br />
razlozi zbog kojih je izrečena ili ako je njezino dosadašnje i daljnje provođenje bezizgledno.</p>
<p>(5) Sudac izvršenja mora najmanje svakih šest mjeseci, računajući od dolaska počinitelja na<br />
izvršenje mjere iz stavka 1. ovoga članka, preispitati postoje li uvjeti iz stavka 1. ovoga članka<br />
za njenim nastavkom i o tome donijeti rješenje. Sudac izvršenja može obustaviti primjenu<br />
mjere ili promijeniti način i vrijeme izvršenja mjere.</p>
<p>(6) Na mjeru obveznog liječenja od ovisnosti primjenjuje se odredba članka 68. stavka 6.<br />
ovoga Zakona.</p>
<p>(7) Sud će o presudi kojom je mjera iz stavka 1. ovoga članka izrečena uz novčanu kaznu, rad<br />
za opće dobro ili uvjetnu osudu obavijestiti nadležno tijelo za probaciju radi daljnjeg<br />
postupanja propisanog posebnim zakonom i na temelju tog zakona donesenim podzakonskim<br />
propisima.</p>
<p><strong>Obvezan psihosocijalni tretman</strong></p>
<p><strong>Članak 70.</strong></p>
<p>(1) Sigurnosnu mjeru obveznog psihosocijalnog tretmana sud može izreći počinitelju koji je<br />
počinio kazneno djelo s obilježjem nasilja ako postoji opasnost da će počiniti isto ili slično<br />
djelo.</p>
<p>(2) Mjera iz stavka 1. ovoga članka izvršava se u ustanovi za izvršenje kazne zatvora ili u<br />
zdravstvenoj ustanovi ili u pravnoj osobi ili kod fizičke osobe specijalizirane za otklanjanje<br />
nasilničkog ponašanja pod uvjetima određenim posebnim propisom.</p>
<p>(3) Mjera iz stavka 1. ovoga članka može trajati do prestanka izvršenja kazne zatvora ili rada<br />
za opće dobro, isteka roka provjeravanja primjenom uvjetne osude, odnosno do isteka<br />
vremena kazne zatvora koja odgovara izrečenoj novčanoj kazni, a najdulje dvije godine.</p>
<p>(4) Sud će o presudi kojom je mjera iz stavka 1. ovoga članka izrečena uz novčanu kaznu, rad<br />
za opće dobro ili uvjetnu osudu obavijestiti nadležno tijelo za probaciju radi daljnjeg<br />
postupanja propisanog posebnim zakonom i na temelju tog zakona donesenim podzakonskim<br />
propisima.</p>
<p><strong>Zabrana obavljanja određene dužnosti ili djelatnosti</strong></p>
<p><strong>Članak 71.</strong></p>
<p>(1) Sigurnosnu mjeru zabrane potpunog ili djelomičnog obavljanja određene dužnosti ili<br />
djelatnosti sud će izreći počinitelju koji je kazneno djelo počinio u obavljanju dužnosti ili<br />
djelatnosti ako postoji opasnost da će zlouporabom te dužnosti ili djelatnosti ponovno počiniti<br />
kazneno djelo.</p>
<p>26</p>
<p>(2) Mjera iz stavka 1. ovoga članka izriče se u trajanju od jedne do deset godina. Počinitelju<br />
koji je osuđen na kaznu zatvora, a nije mu izrečena uvjetna osuda niti je kazna zatvora<br />
zamijenjena radom za opće dobro, mjera iz stavka 1. ovoga članka izreći će se u trajanju koje<br />
je od jedne do deset godina dulje od izrečene kazne zatvora.</p>
<p>(3) Počinitelju kaznenog djela iz članka 105. stavka 3., članka 106. stavka 2. i 3., članka 111.<br />
točke 2., članka 112. stavka 1., članka 114., članka 116., članka 118., članka 119., članka<br />
120., Glave XVI., počinjenog na štetu djeteta i Glave XVII. ovoga Zakona, sud može izreći<br />
zabranu obavljanja dužnosti ili djelatnosti u kojima dolazi u redoviti kontakt s djecom i kad<br />
ova djela nisu bila počinjena u obavljanju dužnosti i djelatnosti, a može je izreći i doživotno.</p>
<p>(4) Za vrijeme zabrane iz stavka 1. ovoga članka osuđenik se ne smije baviti određenom<br />
dužnosti ili djelatnosti samostalno, za drugu osobu, u pravnoj osobi, ni u ime druge osobe, niti<br />
smije ovlastiti drugu osobu da se bavi tom dužnošću ili djelatnošću u njegovo ime i po<br />
njegovim uputama.</p>
<p>(5) Ako počinitelj ne postupi prema zabrani obavljanja određene dužnosti ili djelatnosti kad je<br />
izrečena uz rad za opće dobro, uvjetnu osudu, ili za vrijeme uvjetnog otpusta shodno će se<br />
primijeniti odredbe članka 55. stavka 8., članka 58. stavka 5. ili članka 61. stavka 3. ovoga<br />
Zakona.</p>
<p>(6) Po proteku polovine trajanja sigurnosne mjere izrečene na temelju stavka 1. ovoga članka,<br />
sud može na prijedlog osuđenika obustaviti njeno izvršenje ako ustanovi da više ne postoji<br />
opasnost iz stavka 1. ovoga članka. Osuđenik može ponoviti prijedlog, ali ne prije proteka<br />
jedne godine od zadnjeg preispitivanja.</p>
<p>(7) Po proteku najdužeg vremena iz stavka 2. ovoga članka sigurnosnu mjeru izrečenu na<br />
temelju stavka 3. ovoga članka sud može na prijedlog osuđenika obustaviti ako ustanovi da<br />
više ne postoji opasnost iz stavka 1. ovoga članka. Osuđenik može ponoviti prijedlog, ali ne<br />
prije proteka jedne godine od zadnjeg preispitivanja.</p>
<p>(8) Sud će o presudi kojom je izrečena mjera iz stavka 1. ovoga članka obavijestiti tijelo<br />
nadležno za vođenje upisnika osoba koje obavljaju određene dužnosti ili djelatnosti.</p>
<p><strong>Zabrana upravljanja motornim vozilom</strong></p>
<p><strong>Članak 72.</strong></p>
<p>(1) Sigurnosnu mjeru zabrane upravljanja motornim vozilom sud će izreći počinitelju<br />
kaznenog djela protiv sigurnosti prometa kad postoji opasnost da će upravljajući motornim<br />
vozilom ugroziti sigurnost prometa. Zabrana se odnosi na sve kategorije vozila, a iznimno se<br />
određena kategorija vozila može izuzeti kada posebne okolnosti upućuju na to da se svrha<br />
mjere neće time ugroziti.</p>
<p>(2) Ako su ispunjene pretpostavke iz stavka 1. ovoga članka, sud će izreći zabranu upravljanja<br />
motornim vozilom i neubrojivoj osobi ako njezina radnja ukazuje na to da je nesposobna za<br />
vožnju.</p>
<p>27</p>
<p>(3) Mjera iz stavka 1. ovoga članka određuje se u trajanju od jedne do pet godina. Počinitelju<br />
koji je osuđen na kaznu zatvora, a nije mu izrečena uvjetna osuda niti je kazna zatvora<br />
zamijenjena radom za opće dobro, mjera iz stavka 1. ovoga članka izreći će se u trajanju koje<br />
je od jedne do pet godina dulje od izrečene kazne zatvora.</p>
<p>(4) Po proteku polovine trajanja sigurnosne mjere izrečene na temelju stavka 1. ovoga članka<br />
sud može na prijedlog osuđenika obustaviti njezino izvršenje ako ustanovi da više ne postoji<br />
opasnost iz stavka 1. ovoga članka. Osuđenik može ponoviti prijedlog, ali ne prije proteka<br />
jedne godine od zadnjeg preispitivanja.</p>
<p>(5) Zabrana upravljanja motornim vozilom može se izreći doživotno kada se s obzirom na<br />
ranija počiniteljeva teška kršenja prometnih propisa može očekivati da će i nakon proteka<br />
najdužeg vremena iz stavka 3. ovoga članka postojati opasnost da počinitelj ponovno počini<br />
kazneno djelo protiv sigurnosti prometa. Utvrdi li sud povodom prijedloga osuđenika da<br />
nakon proteka najdužeg vremena iz stavka 3. ovoga članka opasnost više ne postoji, ukinut će<br />
zabranu. Osuđenik može ponoviti prijedlog, ali ne prije proteka jedne godine od zadnjeg<br />
preispitivanja. Po ukidanju zabrane počinitelj mora ponovno polagati vozački ispit.</p>
<p>(6) Na zabranu upravljanja motornim vozilom shodno će se primijeniti odredba članka 71.<br />
stavka 5. ovoga Zakona.</p>
<p>(7) Vrijeme privremenog oduzimanja vozačke dozvole uračunat će se u vrijeme zabrane<br />
upravljanja motornim vozilom.</p>
<p>(8) Sud će o presudi kojom je izrečena mjera iz stavka 1. ovoga članka obavijestiti policiju.</p>
<p>(9) Način izvršavanja mjere iz stavka 1. ovoga članka pravilnikom će propisati ministar<br />
nadležan za unutarnje poslove.</p>
<p><strong>Zabrana približavanja, uznemiravanja ili uhođenja</strong></p>
<p><strong>Članak 73.</strong></p>
<p>(1) Sigurnosna mjera zabrane približavanja, uznemiravanja ili uhođenja žrtve, druge osobe ili<br />
grupe osoba, odnosno zabrane približavanja određenom mjestu sud će izreći počinitelju kad<br />
postoji opasnost da bi počinitelj prema tim osobama ili na tim mjestima mogao ponovo<br />
počiniti kazneno djelo.</p>
<p>(2) Mjera iz stavka 1. ovoga članka izriče se u trajanju od jedne do pet godina. Počinitelju koji<br />
je osuđen na kaznu zatvora, a nije mu izrečena uvjetna osuda niti je kazna zatvora<br />
zamijenjena radom za opće dobro, mjera iz stavka 1. ovoga članka izreći će se u trajanju koje<br />
je od jedne do pet godina dulje od izrečene kazne zatvora.</p>
<p>(3) Po proteku polovine trajanja sigurnosne mjere izrečene na temelju stavka 1. ovoga članka<br />
sud može na prijedlog osuđenika obustaviti njezino izvršenje ako ustanovi da više ne postoji<br />
opasnost iz stavka 1. ovoga članka. Osuđenik može ponoviti prijedlog, ali ne prije proteka<br />
jedne godine od zadnjeg preispitivanja.</p>
<p>28</p>
<p>(4) Na zabranu približavanja shodno će se primijeniti odredba članka 71. stavka 5. ovoga<br />
Zakona.</p>
<p>(5) Sud će o presudi kojom je izrečena mjera iz stavka 1. ovoga članka obavijestiti policiju.</p>
<p><strong>Udaljenje iz zajedničkog kućanstva</strong></p>
<p><strong>Članak 74.</strong></p>
<p>(1) Sigurnosnu mjeru udaljenja iz zajedničkog kućanstva sud može izreći počinitelju<br />
kaznenog djela nasilja prema osobi s kojom živi u zajedničkom kućanstvu ako postoji visok<br />
stupanj opasnosti da bi bez provođenja ove mjere počinitelj mogao ponovno počiniti nasilje<br />
prema članu zajedničkog kućanstva.</p>
<p>(2) Mjera iz stavka 1. ovoga članka izriče se u trajanju od tri mjeseca do tri godine. Počinitelju<br />
koji je osuđen na kaznu zatvora, a nije mu izrečena uvjetna osuda niti je kazna zatvora<br />
zamijenjena radom za opće dobro, mjera iz stavka 1. ovoga članka izreći će se u trajanju koje<br />
je od tri mjeseca do tri godine dulje od izrečene kazne zatvora.</p>
<p>(3) Osoba kojoj je izrečena mjera iz stavka 1. ovoga članka dužna je uz prisutnost policijskog<br />
službenika odmah po pravomoćnosti presude napustiti stan, kuću ili neki drugi stambeni<br />
prostor koji čini zajedničko kućanstvo.</p>
<p>(4) Po proteku polovine trajanja izvršavanja sigurnosne mjere izrečene na temelju stavka 1.<br />
ovoga članka, sud može na prijedlog osuđenika obustaviti njezino izvršenje ako ustanovi da<br />
više ne postoji opasnost iz stavka 1. ovoga članka. Osuđenik može ponoviti prijedlog, ali ne<br />
prije proteka šest mjeseci od zadnjeg preispitivanja.</p>
<p>(5) Na mjeru udaljenja iz zajedničkog kućanstva shodno će se primijeniti odredba članka 71.<br />
stavka 5. ovoga Zakona.</p>
<p>(6) Sud će o presudi kojom je izrečena mjera iz stavka 1. ovoga članka obavijestiti policiju.</p>
<p><strong>Zabrana pristupa internetu</strong></p>
<p><strong>Članak 75.</strong></p>
<p>(1) Sigurnosnu mjeru zabrane pristupa internetu sud će izreći počinitelju koji je kazneno djelo<br />
počinio putem interneta ako postoji opasnost da će zlouporabom interneta ponovno počiniti<br />
kazneno djelo.</p>
<p>(2) Mjera iz stavka 1. ovoga članka izriče se u trajanju od šest mjeseci do dvije godine.<br />
Počinitelju koji je osuđen na kaznu zatvora, a nije mu izrečena uvjetna osuda niti je kazna<br />
zatvora zamijenjena radom za opće dobro, mjera iz stavka 1. ovoga članka izreći će se u<br />
trajanju koje je od šest mjeseci do dvije godine dulje od izrečene kazne zatvora.</p>
<p>(3) Po proteku polovine trajanja sigurnosne mjere izrečene na temelju stavka 1. ovoga članka<br />
sud može na prijedlog osuđenika obustaviti njezino izvršenje ako ustanovi da više ne postoji</p>
<p>29</p>
<p>opasnost iz stavka 1. ovoga članka. Osuđenik može ponoviti prijedlog, ali ne prije proteka<br />
jedne godine od zadnjeg preispitivanja.</p>
<p>(4) Na zabranu pristupa internetu shodno će se primijeniti odredba članka 71. stavka 5. ovoga<br />
Zakona.</p>
<p>(5) Sud će o pravomoćno izrečenoj mjeri obavijestiti regulatorno tijelo nadležno za<br />
elektroničke komunikacije koje će osigurati njezino provođenje.</p>
<p><strong>Zaštitni nadzor po punom izvršenju kazne zatvora</strong></p>
<p><strong>Članak 76.</strong></p>
<p>(1) Ako je počinitelju izrečena kazna zatvora u trajanju od pet ili više godina za namjerno<br />
kazneno djelo ili u trajanju od dvije ili više godina za namjerno kazneno djelo s obilježjem<br />
nasilja ili za drugo kazneno djelo iz Glave XVI. ili XVII. ovoga Zakona i ako je kazna u<br />
potpunosti izdržana jer osuđeniku nije odobren uvjetni otpust, nad njime će se odmah po<br />
izlasku iz zatvora započeti provoditi zaštitni nadzor sukladno članku 64. ovoga Zakona i<br />
posebne obveze iz članka 62. stavka 2. točke 7. do 13. ako su mu izrečene uz zaštitni nadzor.</p>
<p>(2) Vrijeme provjeravanja traje jednu godinu osim ako je kazneno djelo iz stavka 1. ovoga<br />
članka počinjeno na štetu djeteta kada vrijeme provjeravanja traje tri godine. Sud može<br />
vrijeme provjeravanja prije njegova isteka na prijedlog nadležnog tijela za probaciju produljiti<br />
za još jednu godinu ako bi bez njegova provođenja postojala opasnost od ponovnog<br />
počinjenja nekog od kaznenih djela navedenih u stavku 1. ovoga članka.</p>
<p>(3) Sud prilikom donošenja presude može odrediti da se zaštitni nadzor ne provodi ako ima<br />
razloga vjerovati da osoba neće počiniti novo kazneno djelo i bez njegova provođenja.</p>
<p><strong>GLAVA ŠESTA (VI.)</strong><br />
<strong>ODUZIMANJE IMOVINSKE KORISTI, ODUZIMANJE PREDMETA I JAVNO</strong><br />
<strong>OBJAVLJIVANJE PRESUDE</strong></p>
<p><strong>Uvjeti i način oduzimanja imovinske koristi</strong></p>
<p><strong>Članak 77.</strong></p>
<p>(1) Imovinska korist oduzet će se sudskom odlukom kojom je utvrđeno da je ostvarena<br />
protupravna radnja. Imovinska korist oduzet će se i od osobe na koju je prenijeta ako nije<br />
stečena u dobroj vjeri.</p>
<p>(2) Ako je oštećeniku dosuđen imovinskopravni zahtjev koji po prirodi i sadržaju odgovara<br />
pribavljenoj imovinskoj koristi, oduzet će se dio imovinske koristi koji prelazi dosuđeni<br />
imovinskopravni zahtjev.</p>
<p>(3) Sud će oduzeti imovinsku korist i ako oštećenika uputi da imovinskopravni zahtjev može<br />
ostvariti u parnici.</p>
<p>30</p>
<p>(4) Kada se utvrdi nemogućnost oduzimanja stvari ili prava ostvarenih kao imovinska korist u<br />
cijelosti ili djelomično, sud će naložiti počinitelju isplatu odgovarajuće protuvrijednosti u<br />
novčanom iznosu. Plaćanje se može odrediti obročno.</p>
<p>(5) Oduzeta imovinska korist neće se umanjiti za iznos sredstava uloženih u kriminalnu<br />
djelatnost.</p>
<p>(6) Sud može odlučiti da se neće oduzeti imovinska korist ako je neznatna.</p>
<p><strong>Prošireno oduzimanje imovinske koristi</strong></p>
<p><strong>Članak 78.</strong></p>
<p>(1) Na prošireno oduzimanje imovinske koristi od kaznenog djela za koje je nadležan Ured za<br />
suzbijanje korupcije i organiziranog kriminaliteta te za kaznena djela iz Glave XVII. i Glave<br />
XXV. ovoga Zakona, ako je tim djelima ostvarena imovinska korist, primjenjuju se odredbe<br />
članka 77. ovoga Zakona ako ovim člankom nije drukčije propisano.</p>
<p>(2) Ako počinitelj kaznenog djela iz stavka 1. ovoga članka ima ili je imao imovinu koja je<br />
nerazmjerna njegovim zakonitim prihodima, pretpostavlja se da ta imovina predstavlja<br />
imovinsku korist od kaznenog djela, osim ako počinitelj učini vjerojatnim da je njezino<br />
podrijetlo zakonito.</p>
<p>(3) Ako je imovinska korist od kaznenog djela sjedinjena s imovinom stečenom na zakonit<br />
način, ukupna imovina bit će predmetom oduzimanja do procijenjene vrijednosti imovinske<br />
koristi. Na isti način i u istom omjeru oduzet će se i korist koja je dobivena od imovine u koju<br />
je zakonita imovina sjedinjena s imovinskom korišću od kaznenog djela.</p>
<p>(4) Imovinska korist iz stavka 2. i 3. ovoga članka oduzet će se od člana obitelji bez obzira po<br />
kojem pravnom temelju se kod njega nalazi i neovisno o tome živi li u zajedničkom kućanstvu<br />
s počiniteljem.</p>
<p>(5) Imovinska korist iz stavka 2. i 3. ovoga članka oduzet će se i od druge osobe bez obzira po<br />
kojem pravnom temelju je stečena ako ta osoba ne učini vjerojatnim da je korist stekla u<br />
dobroj vjeri i po razumnoj cijeni.</p>
<p>(6) Ako osoba protiv koje je pokrenut kazneni postupak umre, imovinska korist ostvarena<br />
protupravnom radnjom može se oduzeti od njezinih sljednika u postupku propisanom<br />
posebnim zakonom.</p>
<p><strong>Oduzimanje predmeta</strong></p>
<p><strong>Članak 79.</strong></p>
<p>(1) Predmeti i sredstva koji su nastali počinjenjem kaznenog djela oduzet će se.</p>
<p>(2) Predmeti i sredstva koji su bili namijenjeni ili uporabljeni za počinjenje kaznenog djela<br />
oduzet će se ako postoji opasnost da će se ponovno uporabiti za počinjenje kaznenog djela ili</p>
<p>31</p>
<p>je njihovo oduzimanje potrebno radi zaštite opće sigurnosti, javnog poretka ili zbog moralnih<br />
razloga.</p>
<p>(3) Ako su ispunjene pretpostavke iz stavka 1. ili 2. ovoga članka, sud može oduzeti predmete<br />
i sredstva i kada počinitelj protupravne radnje nije kriv.</p>
<p>(4) Oduzeti predmeti i sredstva postaju vlasništvo Republike Hrvatske. To ne utječe na pravo<br />
trećih osoba za naknadu štete prema počinitelju zbog oduzetog predmeta ili sredstva. Vlasnik<br />
oduzetog predmeta ili sredstva koji nije počinitelj djela ima pravo na povrat predmeta i<br />
sredstva ili naknadu njihove tržišne vrijednosti iz državnog proračuna, osim ako je najmanje<br />
krajnjom nepažnjom pridonio da predmet ili sredstvo bude namijenjeno ili uporabljeno za<br />
počinjenje kaznenog djela ili da nastane njegovim počinjenjem ili ako je pribavio predmet ili<br />
sredstvo znajući za okolnosti koje omogućuju njegovo oduzimanje.</p>
<p>(5) Kada je zakonom za određeno kazneno djelo propisano oduzimanje predmeta ili sredstva,<br />
vlasnik nema pravo na naknadu iz državnog proračuna, ako posebnim zakonom nije drukčije<br />
određeno.</p>
<p>(6) Sud može naložiti uništenje oduzetog predmeta ili sredstva.</p>
<p><strong>Javno objavljivanje presude</strong></p>
<p><strong>Članak 80.</strong></p>
<p>(1) Presudom kojom se proglašava krivim počinitelj kaznenog djela počinjenog javnim<br />
objavljivanjem, sud može na zahtjev zainteresirane osobe ili državnog odvjetnika kad je to u<br />
interesu oštećene osobe ili u javnom interesu odrediti da se ona u cijelosti ili djelomično javno<br />
objavi o trošku počinitelja.</p>
<p>(2) Određujući sredstvo, vrijeme, način i ostale okolnosti javnog objavljivanja presude, sud<br />
mora nastojati da te okolnosti odgovaraju okolnostima objavljivanja sadržaja kojim je<br />
počinjeno kazneno djelo.</p>
<p>(3) Oslobađajućom presudom sud može na zahtjev oslobođene osobe kad je to u njezinom ili<br />
javnom interesu odrediti da se ona u cijelosti ili djelomično javno objavi na teret državnog<br />
proračuna ili o trošku privatnog tužitelja. Sud će odrediti sredstvo, vrijeme i način<br />
objavljivanja presude.</p>
<p><strong>GLAVA SEDMA (VII.)</strong><br />
<strong>ZASTARA</strong></p>
<p><strong>Zastara kaznenog progona</strong></p>
<p><strong>Članak 81.</strong></p>
<p>(1) Kazneni progon zastarijeva nakon:</p>
<ul>
<li>40 godina za kaznena djela za koja se može izreći kazna dugotrajnog zatvora i kazna<br />
zatvora u trajanju dužem od 15 godina,</li>
</ul>
<p>32</p>
<ul>
<li>
<p>25 godina za kaznena djela za koja se može izreći kazna zatvora u trajanju dužem od 10<br />
godina,</p>
</li>
<li>
<p>20 godina za kaznena djela za koja se može izreći kazna zatvora u trajanju dužem od 5<br />
godina,</p>
</li>
<li>
<p>15 godina za kaznena djela za koja se može izreći kazna zatvora u trajanju dužem od 3<br />
godine,</p>
</li>
<li>
<p>10 godina za kaznena djela za koja se može izreći kazna zatvora u trajanju dužem od jedne<br />
godine i</p>
</li>
<li>
<p>6 godina za ostala kaznena djela.</p>
</li>
</ul>
<p>(2) Kazneni progon ne zastarijeva za kazneno djelo genocida (članak 88.), zločin agresije<br />
(članak 89.), zločina protiv čovječnosti (članak 90.), ratnog zločina (članak 91.), terorizma<br />
(članak 97. stavak 4.), teškog ubojstva (članak 111.), ubojstva osobe pod međunarodnom<br />
zaštitom (članak 352.) te drugih djela koja ne zastarijevaju prema Ustavu Republike Hrvatske<br />
ili međunarodnom pravu.</p>
<p>(3) Ako je prije proteka rokova iz stavka 1. ovoga članka donesena prvostupanjska presuda,<br />
zastara kaznenog progona produljuje se za dvije godine.</p>
<p><strong>Tijek zastare kaznenog progona</strong></p>
<p><strong>Članak 82.</strong></p>
<p>(1) Zastara kaznenog progona počinje teći danom kad je kazneno djelo počinjeno. Ako<br />
posljedica koja je obilježje kaznenog djela nastupi kasnije, zastara počinje teći od tog<br />
trenutka.</p>
<p>(2) Zastara kaznenog progona ne teče za vrijeme za koje se prema zakonu kazneni progon ne<br />
može poduzeti ili se ne može nastaviti.</p>
<p>(3) Za kaznena djela iz članka 105. stavka 3., članka 106. stavka 2. i 3., članka 110., članka<br />
111., članka 112. stavka 1., članka 114. stavka 2., članka 115., članka 116. stavka 3., članka<br />
118., članka 119., članka 154., članka 155. stavka 2., članka 156., članka 158., članka 159.,<br />
članka 160., članka 162., članka 163., članka 164., članka 166., članka 169., članka 170.,<br />
članka 171., članka 176. i članka 177. ovoga Zakona počinjenih na štetu djeteta, zastara<br />
kaznenog progona počinje teći od punoljetnosti žrtve.</p>
<p><strong>Zastara izvršenja kazne</strong></p>
<p><strong>Članak 83.</strong></p>
<p>(1) Izrečena se kazna zbog zastare ne može izvršiti kad od pravomoćne presude protekne:</p>
<ul>
<li>
<p>40 godina od izrečene kazne dugotrajnog zatvora,</p>
</li>
<li>
<p>25 godina od izrečene kazne zatvora u trajanju duljem od deset godina,</p>
</li>
</ul>
<p>33</p>
<ul>
<li>
<p>20 godina od izrečene kazne zatvora u trajanju duljem od pet godina,</p>
</li>
<li>
<p>15 godina od izrečene kazne zatvora u trajanju duljem od tri godine,</p>
</li>
<li>
<p>10 godina od izrečene kazne zatvora u trajanju duljem od jedne godine,</p>
</li>
<li>
<p>6 godina od izrečene kazne zatvora u trajanju do jedne godine, novčane kazne kao glavne ili<br />
sporedne kazne.</p>
</li>
</ul>
<p>(2) Ne zastarijeva izvršenje kazni izrečenih za kazneno djelo genocida (članak 88.), zločina<br />
agresije (članak 89.), zločina protiv čovječnosti (članak 90.), ratnog zločina (članak 91.),<br />
terorizma (članak 97. stavak 4.), teškog ubojstva (članak 111.), ubojstva osobe pod<br />
međunarodnom zaštitom (članak 352.) te drugih djela koja ne zastarijevaju prema Ustavu<br />
Republike Hrvatske ili međunarodnom pravu.</p>
<p><strong>Tijek zastare izvršenja kazne</strong></p>
<p><strong>Članak 84.</strong></p>
<p>(1) Zastara izvršenja kazne počinje teći danom kada je presuda kojom je kazna izrečena<br />
postala pravomoćna. Kad se radi o kazni iz opozvane uvjetne osude, zastara počinje teći<br />
danom pravomoćnosti presude o opozivu.</p>
<p>(2) Zastara ne teče za vrijeme za koje se prema zakonu izvršenje kazne ne može započeti ili<br />
nastaviti.</p>
<p>(3) Zastara izvršenja kazne ne teče za vrijeme izdržavanja kazne.</p>
<p><strong>Zastara izvršenja sigurnosnih mjera, oduzimanja imovinske koristi i predmeta</strong></p>
<p><strong>Članak 85.</strong></p>
<p>(1) Sigurnosne mjere ne mogu se izvršiti kad od pravomoćnosti presude kojom su te mjere<br />
izrečene protekne dvostruko vrijeme od vremena na koje su mjere izrečene.</p>
<p>(2) Sigurnosne mjere iz članka 68., članka 69. i članka 70. ovoga Zakona ne mogu se izvršiti<br />
kad nastupi zastara izvršenja kazne uz koju su izrečene, odnosno kad protekne vrijeme<br />
provjeravanja iz uvjetne osude.</p>
<p>(3) Oduzimanje predmeta zastarijeva po proteku pet godina od pravomoćnosti presude kojom<br />
je izrečeno.</p>
<p>(4) Izvršenje sigurnosnih mjera izrečenih doživotno i oduzimanja imovinske koristi ne<br />
zastarijeva.</p>
<p>(5) Zastara ne teče za vrijeme za koje se prema zakonu izvršenje sigurnosne mjere ne može<br />
započeti ili nastaviti.</p>
<p><strong>Primjena rokova zastare</strong></p>
<p>34</p>
<p><strong>Članak 86.</strong></p>
<p>Ako se prije nastupa zastare kaznenog progona ili zastare izvršenja kazne promijeni rok<br />
zastare, primijenit će se zastarni rokovi novog zakona.</p>
<p><strong>GLAVA OSMA (VIII.)</strong><br />
<strong>ZNAČENJE IZRAZA U OVOM ZAKONU</strong></p>
<p><strong>Članak 87.</strong></p>
<p>(1) Kazneno zakonodavstvo Republike Hrvatske su odredbe sadržane u ovom Zakonu i<br />
drugim zakonima Republike Hrvatske, kojima se određuju pretpostavke kažnjivosti i sankcije<br />
koje se mogu izreći počiniteljima kaznenih djela.</p>
<p>(2) Protupravna radnja je radnja kojom su ispunjena obilježja kaznenog djela, a ne postoji<br />
razlog isključenja protupravnosti.</p>
<p>(3) Službena osoba je državni dužnosnik ili službenik, dužnosnik ili službenik u jedinici<br />
lokalne i područne (regionalne) samouprave, nositelj pravosudne dužnosti, sudac porotnik,<br />
član Državnog sudbenog vijeća ili Državnoodvjetničkog vijeća, arbitar i javni bilježnik.<br />
Službenom osobom smatra se i osoba koja u Europskoj uniji, stranoj državi, međunarodnoj<br />
organizaciji koje je Republika Hrvatska član, međunarodnom sudu ili arbitraži čiju sudbenost<br />
Republika Hrvatska prihvaća, obavlja dužnosti povjerene osobama iz prethodne rečenice.</p>
<p>(4) Vojna osoba je djelatna vojna osoba, ročnik, pričuvnik i kadet te državni službenik i<br />
namještenik raspoređen na službu u Oružanim snagama Republike Hrvatske.</p>
<p>(5) Kad je službena osoba naznačena kao počinitelj kaznenog djela koje nije predviđeno u<br />
Glavi XXXIV. ovoga Zakona, ili kao osoba prema kojoj je počinjeno kazneno djelo,<br />
službenom osobom smatrat će se i vojna osoba.</p>
<p>(6) Odgovorna osoba je fizička osoba koja vodi poslove pravne osobe ili joj je izričito ili<br />
stvarno povjereno obavljanje poslova iz područja djelovanja pravne osobe ili državnih tijela<br />
ili tijela jedinice lokalne i područne (regionalne) samouprave.</p>
<p>(7) Dijete je osoba koja nije navršila osamnaest godina života.</p>
<p>(8) Članovi obitelji su bračni ili izvanbračni drug, životni partner ili neformalni životni<br />
partner, njihova zajednička djeca te djeca svakog od njih, srodnik po krvi u ravnoj lozi,<br />
srodnik u pobočnoj lozi zaključno do trećeg stupnja, srodnici po tazbini do zaključno drugog<br />
stupnja, posvojitelj i posvojenik.</p>
<p>(9) Bliske osobe su članovi obitelji, bivši bračni ili izvanbračni drug, bivši životni partner ili<br />
neformalni životni partner, osobe koje imaju zajedničko dijete i osobe koje žive u<br />
zajedničkom kućanstvu.</p>
<p>(10) Izvanbračni drug je osoba koja živi u izvanbračnoj zajednici koja ima trajniji karakter ili<br />
koja traje kraće vrijeme ako je u njoj rođeno zajedničko dijete.</p>
<p>35</p>
<p>(11) Neformalni životni partner je osoba koja živi u istospolnoj zajednici koja ima trajniji<br />
karakter.</p>
<p>(12) Tajni podatak je podatak koji je prema posebnom zakonu označen kao klasificirani<br />
podatak. Ne smatra se tajnim podatkom podatak čiji je sadržaj suprotan ustavnom poretku<br />
Republike Hrvatske ili podatak koji je označen tajnim radi prikrivanja kaznenog djela,<br />
prekoračenja ili zlouporabe ovlasti te drugih oblika nezakonitog postupanja u državnim<br />
tijelima.</p>
<p>(13) Službena tajna je podatak koji je prikupljen i koristi se za potrebe tijela javne vlasti, a<br />
koji je zakonom, drugim propisom ili općim aktom nadležnog tijela donesenim na temelju<br />
zakona proglašen službenom tajnom.</p>
<p>(14) Izbori su izbori za Hrvatski sabor, Predsjednika Republike, Europski parlament,<br />
predstavnička tijela u jedinicama lokalne i područne (regionalne) samouprave, općinske<br />
načelnike, gradonačelnike, župane, gradonačelnika Grada Zagreba te postupak odlučivanja na<br />
državnom referendumu.</p>
<p>(15) Isprava je svaki predmet koji sadrži zapis, znak ili sliku koji je podoban ili određen da<br />
služi kao dokaz neke činjenice koja ima vrijednost za pravne odnose.</p>
<p>(16) Pokretna stvar je i svaka proizvedena ili skupljena energija za davanje svjetlosti, topline<br />
ili kretanja, kao i telefonski impulsi.</p>
<p>(17) Motorno vozilo je svako prometno sredstvo na motorni pogon u kopnenom, vodenom i<br />
zračnom prometu.</p>
<p>(18) Računalni sustav je svaka naprava ili skupina međusobno spojenih ili povezanih naprava,<br />
od kojih jedna ili više njih na osnovi programa automatski obrađuju podatke, kao i računalni<br />
podaci koji su u njega spremljeni, obrađeni, učitani ili preneseni za svrhe njegovog rada,<br />
korištenja, zaštite i održavanja.</p>
<p>(19) Računalni podatak je svako iskazivanje činjenica, informacija ili zamisli u obliku<br />
prikladnom za obradu u računalnom sustavu.</p>
<p>(20) Računalni program je skup računalnih podataka koji su u stanju prouzročiti da računalni<br />
sustav izvrši određenu funkciju.</p>
<p>(21) Zločin iz mržnje je kazneno djelo počinjeno zbog rasne pripadnosti, boje kože,<br />
vjeroispovijesti, nacionalnog ili etničkog podrijetla, jezika, invaliditeta, spola, spolnog<br />
opredjeljenja ili rodnog identiteta druge osobe. Takvo postupanje uzet će se kao otegotna<br />
okolnost ako ovim Zakonom nije izričito propisano teže kažnjavanje.</p>
<p>(22) Imovinskom korišću od kaznenog djela smatra se neposredna imovinska korist od<br />
kaznenog djela koja se sastoji od svakog uvećanja ili sprečavanja umanjenja imovine do kojeg<br />
je došlo počinjenjem kaznenog djela, imovina u koju je promijenjena ili pretvorena<br />
neposredna imovinska korist od kaznenog djela kao i svaka druga korist koja je dobivena od<br />
neposredne imovinske koristi od kaznenog djela ili imovine u koju je promijenjena ili</p>
<p>36</p>
<p>pretvorena neposredna imovinska korist od kaznenog djela bez obzira nalazi li se na području<br />
Republike Hrvatske ili izvan njega.</p>
<p>(23) Imovinom se smatra imovina bilo koje vrste, neovisno o tome je li materijalna ili<br />
nematerijalna, pokretna ili nepokretna, odnosno pravni dokumenti ili instrumenti kojima se<br />
dokazuje pravo na ili interes za takvu imovinu.</p>
<p>(24) Mito je svaka nepripadna nagrada, dar ili druga imovinska ili neimovinska korist bez<br />
obzira na vrijednost.</p>
<p>(25) Žrtva kaznenog djela je fizička osoba kojoj su protupravnom radnjom prouzročene<br />
fizičke ili duševne boli, emocionalna patnja, imovinska šteta ili bitna povreda ljudskih prava i<br />
temeljnih sloboda.</p>
<p>(26) Riječi i pojmovni sklopovi koji imaju rodno značenje bez obzira na to jesu li u ovom<br />
Zakonu korišteni u muškom ili ženskom rodu odnose se na jednak način na muški i ženski<br />
rod.</p>
<p>(27) Vrijednost imovine, imovinske štete, imovinske koristi, porezne obveze i državne<br />
potpore je velikih razmjera ako prelazi 600.000,00 kuna. Razaranja prouzročena kaznenim<br />
djelima su velika ako prelaze 600.000,00 kuna.</p>
<p>(28) Vrijednost imovine je većeg opsega ako prelazi 200.000,00 kuna.</p>
<p>(29) Vrijednost stvari, imovinskog prava i imovinske koristi je velika ako prelazi 60.000,00<br />
kuna. Vrijednost imovinske koristi i štete je znatna ako prelazi 60.000,00 kuna.</p>
<p>(30) Vrijednost stvari, imovinskog prava i imovinske koristi je mala ako ne prelazi 1000,00<br />
kuna.</p>
<p><strong>POSEBNI DIO</strong></p>
<p><strong>GLAVA DEVETA (IX.)</strong><br />
<strong>KAZNENA DJELA PROTIV ČOVJEČNOSTI I LJUDSKOG DOSTOJANSTVA</strong></p>
<p><strong>Genocid</strong></p>
<p><strong>Članak 88.</strong></p>
<p>(1) Tko s ciljem da potpuno ili djelomice uništi neku nacionalnu, etničku, rasnu ili vjersku<br />
skupinu kao takvu:</p>
<ol>
<li>
<p>ubija članove skupine,</p>
</li>
<li>
<p>nanosi članovima skupine teške tjelesne ozljede ili im teško naruši zdravlje,</p>
</li>
<li>
<p>stavlja skupinu u životne uvjete kojima je cilj dovesti do njezina potpuna ili djelomična<br />
uništenja,</p>
</li>
<li>
<p>primjenjuje mjere kojima je cilj spriječiti rađanje unutar skupine, ili</p>
</li>
</ol>
<p>37</p>
<ol start="5">
<li>prisilno preseljava djecu u drugu skupinu,</li>
</ol>
<p>kaznit će se kaznom zatvora najmanje deset godina ili kaznom dugotrajnog zatvora.</p>
<p>(2) Kaznom iz stavka 1. ovoga članka kaznit će se tko zapovijedi počinjenje genocida.</p>
<p>(3) Tko izravno i javno potiče na počinjenje genocida,</p>
<p>kaznit će se kaznom zatvora od jedne do deset godina.</p>
<p><strong>Zločin agresije</strong></p>
<p><strong>Članak 89.</strong></p>
<p>(1) Tko imajući stvarnu moć nadzirati ili upravljati političkim ili vojnim djelovanjem države,<br />
upotrijebi oružane snage jedne države protiv suvereniteta, teritorijalne cjelovitosti ili političke<br />
neovisnosti druge države ili na bilo koji drugi način protivan Povelji Ujedinjenih naroda<br />
ostvari čin agresije koji po svojim karakteristikama, težini i razmjeru predstavlja očito kršenje<br />
Povelje Ujedinjenih naroda,</p>
<p>kaznit će se kaznom zatvora najmanje pet godina ili kaznom dugotrajnog zatvora.</p>
<p>(2) Tko sudjeluje u djelovanju oružanih snaga iz stavka 1. ovoga članka,</p>
<p>kaznit će se kaznom zatvora od tri do petnaest godina.</p>
<p>(3) Tko izravno i javno potiče na zločin agresije,</p>
<p>kaznit će se kaznom zatvora od jedne do deset godina.</p>
<p>(4) Činom agresije iz stavka 1. ovoga članka, bez obzira na to je li prethodno objavljen rat ili<br />
ne, smatra se:</p>
<ol>
<li>
<p>invazija ili napad oružanih snaga jedne države na područje druge države, ili vojna<br />
okupacija, makar i privremena koja je posljedica takve invazije ili napada, ili pripajanje<br />
cijelog ili dijela područja druge države uz primjenu sile,</p>
</li>
<li>
<p>bombardiranje od strane oružanih snaga jedne države područja druge države ili korištenje<br />
bilo kakvog oružja jedne države na području druge države,</p>
</li>
<li>
<p>blokiranje luka ili obala jedne države oružanim snagama druge države,</p>
</li>
<li>
<p>napad oružanih snaga jedne države na kopnene, pomorske i zračne snage druge države,</p>
</li>
<li>
<p>korištenje oružanih snaga jedne države, koje su na području druge države uz njezinu<br />
suglasnost, u suprotnosti s uvjetima predviđenim njihovim sporazumom ili produljenje<br />
prisutnosti vojnih snaga na području druge države po prestanku sporazuma,</p>
</li>
<li>
<p>davanje dozvole da područje koje je država stavila na raspolaganje drugoj državi ova koristi<br />
za agresiju protiv treće države, ili</p>
</li>
</ol>
<p>38</p>
<ol start="7">
<li>slanje od strane ili u ime države naoružanih bandi, grupa, paravojnih snaga ili plaćenika<br />
koji izvode oružane akcije protiv druge države koje po svojoj težini odgovaraju prethodno<br />
navedenim radnjama ili njezino značajno sudjelovanje u takvim akcijama.</li>
</ol>
<p><strong>Zločin protiv čovječnosti</strong></p>
<p><strong>Članak 90.</strong></p>
<p>(1) Tko kršeći pravila međunarodnog prava u sklopu širokog ili sustavnog napada usmjerenog<br />
protiv civilnog stanovništva, uz znanje o tom napadu:</p>
<ol>
<li>
<p>ubije drugu osobu,</p>
</li>
<li>
<p>radi istrebljenja nametne nekom civilnom stanovništvu životne uvjete kojima je cilj dovesti<br />
do njegova djelomičnog uništenja,</p>
</li>
<li>
<p>stavi u ropstvo neku osobu tako da nad njom vrši pojedine ili sve ovlasti koje proizlaze iz<br />
prava vlasništva, uključujući vršenje takvih ovlasti u trgovini ljudima,</p>
</li>
<li>
<p>protjeruje ili prisilno premješta druge osobe putem izgona ili drugih prisilnih mjera s<br />
područja na kome zakonito borave, a bez osnova predviđenih međunarodnim pravom,</p>
</li>
<li>
<p>protupravno zatvori drugu osobu ili joj na drugi način protupravno oduzme slobodu,</p>
</li>
<li>
<p>muči osobu kojoj je oduzeta sloboda ili je pod nadzorom okrivljenika tako da joj namjerno<br />
nanosi teške tjelesne ili duševne boli ili patnje, osim onih koje proizlaze, svojstvene su ili su<br />
slučajna posljedica zakonite kazne,</p>
</li>
<li>
<p>siluje drugu osobu, drži je u spolnom ropstvu, prisiljava na prostituciju, nezakonito drži u<br />
zatočenju ženu koja je nasilno zatrudnjela kako bi se utjecalo na etnički sastav nekog<br />
stanovništva ili činile kakve druge teške povrede međunarodnog prava, drugoj osobi bez<br />
njezina pristanka i kada to nije opravdano medicinskim razlozima oduzme biološku<br />
reproduktivnu sposobnost ili nad njom izvrši neko drugo spolno nasilje usporedive težine,</p>
</li>
<li>
<p>progoni neku odredivu skupinu ili zajednicu na političkoj, rasnoj, nacionalnoj, etničkoj,<br />
kulturnoj, vjerskoj, spolnoj ili drugoj osnovi koja se općenito prema međunarodnom pravu<br />
smatra nedopustivom, i to počini u vezi s bilo kojom radnjom opisanom u članku 88. do 91.<br />
ovoga Zakona tako da drugoj osobi zato što pripada određenoj skupini ili zajednici namjerno i<br />
u velikoj mjeri oduzme temeljna prava suprotno međunarodnom pravu,</p>
</li>
<li>
<p>uhiti, drži u zatočeništvu ili otme osobe u ime ili uz dopuštenje, potporu ili pristanak države<br />
ili političke organizacije, a nakon toga odbije priznati takvo oduzimanje slobode ili uskrati<br />
obavijesti o sudbini ili mjestu na kojem se osobe nalaze, s ciljem da im se uskrati pravna<br />
zaštita kroz dulje vremensko razdoblje,</p>
</li>
<li>
<p>u okviru institucionaliziranog režima sustavnog potlačivanja i dominacije jedne rasne<br />
skupine nad drugom rasnom skupinom ili skupinama i u namjeri održavanja takvog režima<br />
počini neko nečovječno djelo opisano u ovom članku ili djelo slično nekom od tih djela<br />
(zločin apartheida), ili</p>
</li>
</ol>
<p>39</p>
<ol start="11">
<li>počini druga nečovječna djela kojima se namjerno uzrokuje teška patnja, teška tjelesna<br />
ozljeda ili teško narušenje zdravlja,</li>
</ol>
<p>kaznit će se kaznom zatvora najmanje pet godina ili kaznom dugotrajnog zatvora.</p>
<p>(2) Kaznom iz stavka 1. ovoga članka kaznit će se tko zapovijedi neko od navedenih kaznenih<br />
djela.</p>
<p><strong>Ratni zločin</strong></p>
<p><strong>Članak 91.</strong></p>
<p>(1) Tko kršeći pravila međunarodnog prava za vrijeme rata, okupacije ili međunarodnog<br />
oružanog sukoba ili oružanog sukoba koji nema međunarodni značaj počini neko od sljedećih<br />
teških kršenja protiv osoba ili imovine zaštićenih Ženevskim konvencijama od 12. kolovoza<br />
1949.:</p>
<ol>
<li>
<p>ubojstvo,</p>
</li>
<li>
<p>mučenje ili nečovječno postupanje, uključujući biološke pokuse,</p>
</li>
<li>
<p>nanošenje velike patnje, teške tjelesne ozljede ili teškog narušenja zdravlja,</p>
</li>
<li>
<p>nezakonito protjerivanje, premještaj ili nezakonito držanje zaštićene osobe u zatočeništvu,</p>
</li>
<li>
<p>prisiljavanje ratnog zarobljenika ili druge zaštićene osobe na službu u postrojbama<br />
neprijateljske sile,</p>
</li>
<li>
<p>uskraćivanje prava ratnom zarobljeniku ili drugoj zaštićenoj osobi na pravičan i redovan<br />
postupak,</p>
</li>
<li>
<p>uzimanje talaca, ili</p>
</li>
<li>
<p>opsežno uništavanje i oduzimanje imovine koje nije opravdano vojnom nuždom i koje je<br />
provedeno nezakonito i samovoljno,</p>
</li>
</ol>
<p>kaznit će se kaznom zatvora od najmanje pet godina ili kaznom dugotrajnog zatvora.</p>
<p>(2) Tko kršeći pravila međunarodnog prava za vrijeme rata, okupacije ili međunarodnog<br />
oružanog sukoba ili oružanog sukoba koji nema međunarodni značaj počini druge teške<br />
povrede prava i običaja koji se primjenjuju u međunarodnom oružanom sukobu ili oružanom<br />
sukobu čiji značaj nije međunarodni, to jest bilo koje od sljedećih djela:</p>
<ol>
<li>
<p>usmjeravanje napada protiv civilnog stanovništva ili protiv pojedinih civila koji ne<br />
sudjeluju izravno u neprijateljstvima,</p>
</li>
<li>
<p>usmjeravanje napada protiv civilnih objekata, odnosno objekata koji nisu vojni ciljevi,</p>
</li>
<li>
<p>usmjeravanje napada protiv osoblja, uređaja, materijala, jedinica ili vozila uključenih u<br />
humanitarnu pomoć ili misiju održavanja mira sukladno Povelji Ujedinjenih naroda, tako</p>
</li>
</ol>
<p>40</p>
<p>dugo dok oni imaju pravo na zaštitu civila ili civilnih objekata prema odredbama<br />
međunarodnog ratnog prava,</p>
<ol start="4">
<li>
<p>pokretanje napada sa znanjem da će takav napad uzgredno dovesti do smrti ili ozljeda civila<br />
ili štete na civilnim objektima ili do teške, dugoročne i opsežne štete u prirodnom okolišu koja<br />
bi očito bila nerazmjerna u odnosu na očekivani konkretan i izravan vojni dobitak,</p>
</li>
<li>
<p>napadanje ili bombardiranje, bilo kojim sredstvima, gradova, sela, naselja ili zgrada koje su<br />
nebranjene i ne predstavljaju vojne ciljeve,</p>
</li>
<li>
<p>ubijanje ili ranjavanje borca koji se predao, nakon što je položio oružje ili ostao bez<br />
sredstava za borbu,</p>
</li>
<li>
<p>nepravilna uporaba zastave primirja, zastave ili vojnog znakovlja i odore neprijatelja ili<br />
Ujedinjenih naroda, kao i posebnih znakova Ženevskih konvencija, zbog koje je došlo do<br />
pogibije ili teških ozljeda,</p>
</li>
<li>
<p>premještanje, izravno ili posredno, dijelova vlastitog civilnog stanovništva na okupirano<br />
područje od strane okupatorske sile, ili deportacija ili premještaj čitavog stanovništva<br />
okupiranog područja ili jednog njegovog dijela, unutar toga područja ili izvan njega,</p>
</li>
<li>
<p>usmjeravanje napada protiv zgrada posvećenih vjeri, obrazovanju, umjetnosti, znanosti ili<br />
humanitarnim svrhama, protiv povijesnih spomenika i kulturnih dobara, bolnica i mjesta na<br />
kojima se prikupljaju bolesni i ranjeni, pod uvjetom da nisu vojni ciljevi,</p>
</li>
<li>
<p>podvrgavanje osoba koje su u vlasti protivničke strane tjelesnom sakaćenju, uzimanju<br />
tkiva ili organa za transplantaciju ili medicinskim ili znanstvenim pokusima bilo koje vrste<br />
koji nisu opravdani medicinskim, zubarskim ili bolničkim tretmanom osoba o kojima je riječ<br />
te koji se ne izvode u njihovom interesu, a dovode do smrti ili ozbiljne opasnosti po zdravlje<br />
takve osobe ili osoba,</p>
</li>
<li>
<p>podmuklo ubijanje ili ranjavanje pripadnika neprijateljske nacije ili vojske,</p>
</li>
<li>
<p>proglašavanje da se protivniku neće dati nikakva milost,</p>
</li>
<li>
<p>uništavanje ili oduzimanje neprijateljske imovine osim ako to izričito zahtijeva ratna<br />
nužda,</p>
</li>
<li>
<p>proglašenje prava i radnji državljana neprijateljske strane zabranjenim, suspendiranim ili<br />
nedopuštenim u sudskom postupku,</p>
</li>
<li>
<p>prisiljavanje državljana neprijateljske strane da sudjeluju u ratnim operacijama<br />
usmjerenim protiv vlastite zemlje čak i ako su bili u službi zaraćene strane prije početka rata,</p>
</li>
<li>
<p>pljačkanje gradova ili mjesta,</p>
</li>
<li>
<p>uporaba otrova ili otrovnog oružja,</p>
</li>
</ol>
<p>41</p>
<ol start="18">
<li>
<p>uporaba otrovnih plinova, plinova zagušljivaca ili drugih plinova te svih sličnih tekućina,<br />
tvari ili naprava,</p>
</li>
<li>
<p>uporaba metaka koji se u ljudskom tijelu lako šire ili raspršuju,</p>
</li>
<li>
<p>uporaba oružja, projektila, materijala i načina ratovanja koji po svojoj prirodi nanose<br />
suvišne ozljede ili nepotrebne patnje ili kojima je svojstvo da protivno međunarodnom ratnom<br />
pravu ne razlikuju vojne i civilne ciljeve, ako je takvo oružje, projektili, materijal ili način<br />
ratovanja predmet sveobuhvatne zabrane,</p>
</li>
<li>
<p>skrnavljenje osobnog dostojanstva, posebice ponižavajući i degradirajući postupci,<br />
kolektivno kažnjavanje,</p>
</li>
<li>
<p>silovanje, spolno porobljavanje, prisiljavanje na prostituciju, trudnoću, sterilizaciju ili koji<br />
drugi oblik spolnog nasilja koji predstavlja tešku povredu Ženevskih konvencija,</p>
</li>
<li>
<p>iskorištavanje prisutnosti civila ili drugih zaštićenih osoba da se određena mjesta,<br />
područja ili vojne snage zaštite od vojnih operacija,</p>
</li>
<li>
<p>usmjeravanje napada na zgrade, materijal, medicinske jedinice i prijevozna sredstva te<br />
osoblje koje koristi posebne znakove Ženevskih konvencija sukladno međunarodnom pravu,</p>
</li>
<li>
<p>pribjegavanje izgladnjivanju civila kao načinu vođenja rata uskraćivanjem sredstava<br />
nužnih za opstanak, uključujući i otežavanje pristupa humanitarnoj pomoći, propisanoga<br />
Ženevskim konvencijama,</p>
</li>
<li>
<p>novačenje djece u nacionalne oružane snage ili oružane skupine odvojene od oružanih<br />
snaga države ili njihovo korištenje u aktivnom sudjelovanju u neprijateljstvima, ili</p>
</li>
<li>
<p>premještanje civilnog stanovništva zbog razloga povezanih uz sukob osim ako to traži<br />
sigurnost civila ili neizbježni vojni razlog,</p>
</li>
</ol>
<p>kaznit će se kaznom zatvora najmanje tri godine.</p>
<p>(3) Kaznom iz stavka 1. ovoga članka kaznit će se tko djelo iz stavka 2. ovoga članka počini<br />
prema velikom broju ljudi ili na osobito okrutan ili podmukao način, iz koristoljublja ili<br />
drugih niskih pobuda.</p>
<p>(4) Tko zapovijedi da se počini djelo iz stavka 1., 2. ili 3. ovoga članka kaznit će se kao da ga<br />
je sam počinio.</p>
<p><strong>Povreda pregovarača</strong></p>
<p><strong>Članak 92.</strong></p>
<p>Tko kršeći pravila međunarodnoga prava za vrijeme rata ili oružanoga sukoba vrijeđa,<br />
zlostavlja ili zadrži pregovarača ili njegovu pratnju ili im spriječi povratak, ili na drugi način<br />
povrijedi njihovu nepovredivost,</p>
<p>kaznit će se kaznom zatvora od šest mjeseci do pet godina.</p>
<p>42</p>
<p><strong>Zlouporaba međunarodnih znakova</strong></p>
<p><strong>Članak 93.</strong></p>
<p>Tko u području oružanih operacija zlouporabi ili neovlašteno nosi zastavu ili znak<br />
Ujedinjenih naroda, Crvenog križa ili znakove koji njima odgovaraju, ili druge priznate<br />
međunarodne znakove kojima se obilježavaju određeni objekti radi zaštite od oružanih<br />
operacija,</p>
<p>kaznit će se kaznom zatvora od šest mjeseci do pet godina.</p>
<p><strong>Neopravdana odgoda povratka ratnih zarobljenika</strong></p>
<p><strong>Članak 94.</strong></p>
<p>Tko kršeći pravila međunarodnoga prava, nakon završetka rata ili oružanoga sukoba naredi ili<br />
izvrši neopravdanu odgodu povratka ratnih zarobljenika ili civilnih osoba,</p>
<p>kaznit će se kaznom zatvora od šest mjeseci do pet godina.</p>
<p><strong>Novačenje plaćenika</strong></p>
<p><strong>Članak 95.</strong></p>
<p>(1) Tko kršeći pravila međunarodnoga prava novači, koristi, plaća ili osposobljava plaćenika<br />
za sudjelovanje u oružanom sukobu ili zajedničkom činu nasilja usmjerenom na rušenje vlade,<br />
podrivanje teritorijalne cjelovitosti države ili ugrožavanje njezina ustavnog ustrojstva,</p>
<p>kaznit će se kaznom zatvora od šest mjeseci do pet godina.</p>
<p>(2) Tko novači dijete u oružane snage ili oružane skupine odvojene od oružanih snaga, ili tako<br />
unovačeno dijete koristi u neposrednim neprijateljskim djelovanjima,</p>
<p>kaznit će se kaznom zatvora od jedne do deset godina.</p>
<p>(3) Tko radi stjecanja materijalne koristi kao punoljetni plaćenik izravno sudjeluje u<br />
oružanom sukobu ili zajedničkom činu nasilja,</p>
<p>kaznit će se kaznom zatvora do tri godine.</p>
<p><strong>Odgovornost zapovjednika</strong></p>
<p><strong>Članak 96.</strong></p>
<p>(1) Vojni zapovjednik ili nadređena civilna osoba ili osoba koja stvarno djeluje kao vojni<br />
zapovjednik ili nadređena civilna osoba koja ne spriječi osobu koja se nalazi pod njezinim<br />
stvarnim zapovjedništvom i nadzorom ili stvarnom vlašću i nadzorom da počini kazneno djelo<br />
iz članka 88. do 91. ovoga Zakona kaznit će se kao da ga je sama počinila. U tom slučaju neće<br />
se primijeniti odredba članka 20. stavka 3. ovoga Zakona.</p>
<p>43</p>
<p>(2) Vojni zapovjednik ili osoba koja stvarno djeluje kao vojni zapovjednik koja je propustila<br />
dužni nadzor nad snagama koje se nalaze pod njezinim stvarnim zapovjedništvom i nadzorom<br />
ili stvarnom vlašću i nadzorom ako je morala znati da njezine snage čine ili se spremaju<br />
počiniti kazneno djelo iz članka 88. do članka 91. ovoga Zakona i nije poduzela sve nužne i<br />
razborite mjere u svojoj moći kako bi ih u tome spriječila,</p>
<p>kaznit će se kaznom zatvora od tri do petnaest godina.</p>
<p>(3) Kaznom iz stavka 2. ovoga članka kaznit će se nadređena osoba, kod svih drugih odnosa<br />
nadređenosti i podređenosti osim onih iz stavka 2. ovoga članka, koja je propustila dužni<br />
nadzor nad podređenima koji se nalaze pod njezinom stvarnom vlašću i nadzorom ako je<br />
svjesno zanemarivala obavijesti da oni čine ili se spremaju počiniti kazneno djelo iz članka<br />
88. do članka 91. ovoga Zakona i ako su ta djela u okviru njezinih stvarnih ovlasti i nadzora, a<br />
ona nije poduzela sve nužne i razborite mjere u svojoj moći kako bi ih u tome spriječila.</p>
<p>(4) Ako je dužni nadzor iz stavka 2. i 3. ovoga članka propušten iz nehaja, počinitelj će se<br />
kazniti kaznom zatvora od jedne do deset godina.</p>
<p>(5) Osobe navedene u stavku 1., 2. i 3. ovoga članka koje ne proslijede saznanja o kaznenim<br />
djelima iz članka 88. do članka 91. ovoga Zakona nadležnim vlastima u cilju provođenja<br />
istrage i kaznenog progona nad neposrednim počiniteljima koji su im podređeni,</p>
<p>kaznit će se kaznom zatvora od šest mjeseci do pet godina.</p>
<p><strong>Terorizam</strong></p>
<p><strong>Članak 97.</strong></p>
<p>(1) Tko s ciljem ozbiljnog zastrašivanja stanovništva, ili prisiljavanja države ili međunarodne<br />
organizacije da što učini ili ne učini, ili ozbiljnog narušavanja ili uništavanja temeljnih<br />
ustavnih, političkih, gospodarskih ili društvenih struktura države ili međunarodne<br />
organizacije, počini jedno od sljedećih djela koje može ozbiljno naštetiti državi ili<br />
međunarodnoj organizaciji:</p>
<ol>
<li>
<p>napade na život osobe koji mogu prouzročiti smrt,</p>
</li>
<li>
<p>napade na tijelo drugoga,</p>
</li>
<li>
<p>otmicu ili uzimanje talaca,</p>
</li>
<li>
<p>uništenje državnih ili javnih objekata, prometnog sustava, infrastrukture uključujući i<br />
informacijske sustave, nepokretne platforme na epikontinentalnom pojasu, javnog mjesta ili<br />
privatne imovine koje može ugroziti živote ljudi ili prouzročiti znatnu gospodarsku štetu,</p>
</li>
<li>
<p>otmicu zrakoplova, broda ili drugih sredstava javnog prijevoza ili prijevoza robe,</p>
</li>
<li>
<p>izrada, posjedovanje, pribavljanje, prijevoz, opskrba ili uporaba oružja, eksploziva,<br />
nuklearnog, biološkog ili kemijskog oružja, kao i istraživanje i razvoj nuklearnog, biološkog<br />
ili kemijskog oružja,</p>
</li>
</ol>
<p>44</p>
<ol start="7">
<li>
<p>ispuštanje opasnih tvari ili prouzročenje požara, eksplozija ili poplava, čime se ugrožava<br />
život ljudi,</p>
</li>
<li>
<p>ometanje ili obustava opskrbe vodom, električnom energijom ili drugim osnovnim<br />
prirodnim resursom, čime se ugrožava život ljudi, ili</p>
</li>
<li>
<p>posjeduje ili koristi radioaktivne tvari ili izrađuje, posjeduje ili koristi uređaj za aktiviranje,<br />
raspršivanje ili emitiranje radioaktivnog materijala ili ionizirajućeg zračenja, koristi ili ošteti<br />
nuklearni objekt tako da dođe do ispuštanja ili opasnosti od ispuštanja radioaktivnog<br />
materijala, ili upotrebom sile ili prijetnje zahtijeva radioaktivni materijal, uređaj za<br />
aktiviranje, raspršivanje ili emitiranje radioaktivnog materijala ili nuklearni objekt,</p>
</li>
</ol>
<p>kaznit će se kaznom zatvora od tri do petnaest godina.</p>
<p>(2) Tko prijeti počinjenjem kaznenog djela iz stavka 1. ovoga članka,</p>
<p>kaznit će se kaznom zatvora od šest mjeseci do pet godina.</p>
<p>(3) Ako su kaznenim djelom iz stavka 1. ovoga članka prouzročena velika razaranja ili je<br />
prouzročena smrt jedne ili više osoba,</p>
<p>počinitelj će se kazniti kaznom zatvora najmanje pet godina.</p>
<p>(4) Ako počinitelj prigodom počinjenja kaznenog djela iz stavka 1. ovoga članka s namjerom<br />
usmrti jednu ili više osoba,</p>
<p>kaznit će se kaznom zatvora najmanje deset godina ili kaznom dugotrajnog zatvora.</p>
<p><strong>Financiranje terorizma</strong></p>
<p><strong>Članak 98.</strong></p>
<p>(1) Tko izravno ili neizravno daje ili prikuplja sredstva s ciljem da se ona koriste ili znajući da<br />
će se koristiti, u potpunosti ili djelomično, u svrhu činjenja jednog ili više kaznenih djela iz<br />
članka 97., članka 99. do članka 101., članka 137., članka 216. stavka 1. do 3., članka 219.,<br />
članka 223., članka 224., članka 352. do članka 355. ovoga Zakona ili drugog kaznenog djela<br />
kojem je cilj prouzročiti smrt ili tešku tjelesnu ozljedu civila ili druge osobe koja nije aktivno<br />
uključena u oružani sukob, ako je svrha tog djela zastrašiti stanovništvo ili prisiliti neku<br />
državu ili međunarodnu organizaciju da što učini ili ne učini,</p>
<p>kaznit će se kaznom zatvora od jedne do deset godina.</p>
<p>(2) Kaznom iz stavka 1. ovoga članka kaznit će se tko izravno ili neizravno daje ili prikuplja<br />
sredstva s ciljem da se ona koriste ili znajući da će se koristiti, u potpunosti ili djelomično od<br />
strane terorista ili terorističkog udruženja.</p>
<p>(3) Sredstva iz stavka 1. i 2. ovoga članka će se oduzeti.</p>
<p><strong>Javno poticanje na terorizam</strong></p>
<p>45</p>
<p><strong>Članak 99.</strong></p>
<p>Tko javno iznese ili pronese zamisli kojima se izravno ili neizravno potiče na počinjenje<br />
kaznenog djela iz članka 97., članka 98., članka 137., članka 216. stavka 1. do 3., članka 219.,<br />
članka 223., članka 224., članka 352. do članka 355. ovoga Zakona,</p>
<p>kaznit će se kaznom zatvora od jedne do deset godina.</p>
<p><strong>Novačenje za terorizam</strong></p>
<p><strong>Članak 100.</strong></p>
<p>Tko vrbuje drugoga da se pridruži terorističkom udruženju radi njegovog doprinosa u<br />
počinjenju kaznenog djela iz članka 97., članka 102., članka 137., članka 216. stavka 1. do 3.,<br />
članka 219., članka 223., članka 224., članka 352. do članka 355. ovoga Zakona,</p>
<p>kaznit će se kaznom zatvora od jedne do deset godina.</p>
<p><strong>Obuka za terorizam</strong></p>
<p><strong>Članak 101.</strong></p>
<p>Tko daje upute o izradi i korištenju eksplozivnih naprava, vatrenog ili drugog oružja ili štetnih<br />
ili opasnih tvari ili o drugim specifičnim metodama ili tehnikama znajući da se te vještine<br />
namjeravaju koristiti za počinjenje kaznenog djela iz članka 97., članka 98., članka 137.,<br />
članka 216. stavka 1. do 3., članka 219., članka 223., članka 224., članka 352. do članka 355.<br />
ovoga Zakona,</p>
<p>kaznit će se kaznom zatvora od jedne do deset godina.</p>
<p><strong>Terorističko udruženje</strong></p>
<p><strong>Članak 102.</strong></p>
<p>(1) Tko organizira ili vodi zločinačko udruženje kojemu je cilj počinjenje kaznenog djela iz<br />
članka 97. do članka 101., članka 137., članka 216. stavka 1. do 3., članka 219., članka 223.,<br />
članka 224., članka 352. do članka 355. ovoga Zakona ili drugog kaznenog djela kojem je cilj<br />
prouzročiti smrt ili tešku tjelesnu ozljedu civila ili druge osobe koja nije aktivno uključena u<br />
oružani sukob, ako je svrha tog djela zastrašiti stanovništvo ili prisiliti neku državu ili<br />
međunarodnu organizaciju da što učini ili ne učini,</p>
<p>kaznit će se kaznom zatvora od tri do petnaest godina.</p>
<p>(2) Tko postane pripadnikom zločinačkog udruženja iz stavka 1. ovoga članka, ili poduzme<br />
radnju za koju zna da pridonosi ostvarenju cilja terorističkog udruženja,</p>
<p>kaznit će se kaznom zatvora od jedne do osam godina.</p>
<p>(3) Počinitelj kaznenog djela iz stavka 1. i 2. ovoga članka koji pravodobnim otkrivanjem<br />
terorističkog udruženja spriječi počinjenje kaznenih djela navedenih u stavku 1. ovoga članka</p>
<p>46</p>
<p>ili pripadnik terorističkog udruženja koji ga otkrije prije nego što u njegovom sastavu ili za<br />
njega počini kazneno djelo navedeno u stavku 1. ovoga članka može se osloboditi kazne.</p>
<p><strong>Pripremanje kaznenih djela protiv vrijednosti zaštićenih međunarodnim pravom</strong></p>
<p><strong>Članak 103.</strong></p>
<p>Tko priprema počinjenje kaznenih djela iz članka 88. do članka 91. i članka 97. do članka<br />
102. ovoga Zakona,</p>
<p>kaznit će se kaznom zatvora od šest mjeseci do pet godina.</p>
<p><strong>Mučenje i drugo okrutno, neljudsko ili ponižavajuće postupanje ili kažnjavanje</strong></p>
<p><strong>Članak 104.</strong></p>
<p>Službena osoba ili osoba koja na poticaj ili s izričitim ili prešutnim pristankom službene<br />
osobe ili druge osobe koja djeluje u svojstvu službene osobe prouzroči drugome tešku tjelesnu<br />
ili duševnu bol ili patnju da bi od njega ili druge osobe dobila obavijest ili priznanje, ili da bi<br />
ga kaznila za djelo što ga je počinio ili je osumnjičen da ga je počinio on ili neka druga osoba,<br />
ili da bi se on ili druga osoba zastrašila ili da bi se na njega ili drugu osobu izvršio pritisak, ili<br />
zbog bilo kojeg razloga utemeljenog na bilo kojem obliku diskriminacije,</p>
<p>kaznit će se kaznom zatvora od jedne do deset godina.</p>
<p><strong>Ropstvo</strong></p>
<p><strong>Članak 105.</strong></p>
<p>(1) Tko kršeći pravila međunarodnog prava stavi drugog u ropski ili njemu sličan odnos ili ga<br />
drži u takvom odnosu, kupi, proda, preda ili posreduje u kupnji, prodaji ili predaji takve osobe<br />
ili potiče drugog da proda svoju slobodu ili slobodu osobe koju uzdržava ili se o njoj brine,</p>
<p>kaznit će se kaznom zatvora od jedne do deset godina.</p>
<p>(2) Tko prevozi ljude koji se nalaze u ropskom ili njemu sličnom odnosu,</p>
<p>kaznit će se kaznom zatvora od šest mjeseci do pet godina.</p>
<p>(3) Tko djelo iz stavka 1. i 2. počini prema djetetu,</p>
<p>kaznit će se kaznom zatvora od tri do petnaest godina.</p>
<p><strong>Trgovanje ljudima</strong></p>
<p><strong>Članak 106.</strong></p>
<p>(1) Tko uporabom sile ili prijetnje, obmanom, prijevarom, otmicom, zlouporabom ovlasti ili<br />
teškog položaja ili odnosa ovisnosti, davanjem ili primanjem novčane naknade ili druge<br />
koristi radi dobivanja pristanka osobe koja ima nadzor nad drugom osobom, ili na drugi način<br />
vrbuje, preveze, prevede, skriva ili prima osobu ili razmjenjuje ili prenosi nadzor nad osobom</p>
<p>47</p>
<p>radi iskorištavanja njezinog rada putem prisilnog rada ili služenja, uspostavom ropstva ili<br />
njemu sličnog odnosa, ili radi njezinog iskorištavanja za prostituciju ili druge oblike spolnog<br />
iskorištavanja uključujući i pornografiju ili za sklapanje nedozvoljenog ili prisilnog braka, ili<br />
radi uzimanja dijelova njezinog tijela, ili radi njezinog korištenja u oružanim sukobima ili radi<br />
činjenja protupravne radnje,</p>
<p>kaznit će se kaznom zatvora od jedne do deset godina.</p>
<p>(2) Kaznom iz stavka 1. ovoga članka kaznit će se tko vrbuje, preveze, prevede, skriva ili<br />
prima dijete, ili razmjenjuje ili prenosi nadzor nad djetetom radi iskorištavanja njegovog rada<br />
putem prisilnog rada ili služenja, uspostavom ropstva ili njemu sličnog odnosa, ili radi<br />
njegovog iskorištavanja za prostituciju ili druge oblike spolnog iskorištavanja uključujući i<br />
pornografiju ili za sklapanje nedozvoljenog ili prisilnog braka ili za nezakonito posvojenje, ili<br />
radi uzimanja dijelova njegovog tijela, ili radi njegovog korištenja u oružanim sukobima.</p>
<p>(3) Ako je kazneno djelo iz stavka 1. ovoga članka počinjeno prema djetetu, ili je kazneno<br />
djelo iz stavka 1. ili 2. ovoga članka počinila službena osoba u obavljanju svoje službe, ili je<br />
počinjeno u odnosu na veći broj osoba, ili je svjesno doveden u opasnost život jedne ili više<br />
osoba,</p>
<p>počinitelj će se kazniti kaznom zatvora od tri do petnaest godina.</p>
<p>(4) Kaznom iz stavka 1. ovoga članka kaznit će se tko znajući da je osoba žrtva trgovanja<br />
ljudima koristi njezine usluge koje su rezultat jednog od oblika njezinog iskorištavanja<br />
navedenog u stavku 1. i 2. ovoga članka.</p>
<p>(5) Tko s ciljem omogućavanja počinjenja djela iz stavka 1., 2. i 3. ovoga članka zadrži,<br />
oduzme, sakrije, ošteti ili uništi putnu ispravu ili ispravu o dokazivanju identiteta druge osobe,</p>
<p>kaznit će se kaznom zatvora do tri godine.</p>
<p>(6) Za pokušaj kaznenog djela iz stavka 5. ovoga članka počinitelj će se kazniti.</p>
<p>(7) Pristanak na iskorištavanje same osobe na čiju štetu je trgovanje ljudima počinjeno bez<br />
utjecaja je na postojanje tog kaznenog djela.</p>
<p><strong>Trgovanje dijelovima ljudskog tijela i ljudskim zamecima</strong></p>
<p><strong>Članak 107.</strong></p>
<p>(1) Tko nabavi, posjeduje, prevozi, prenosi, čuva, primi ili presadi ljudski organ, tkivo,<br />
stanicu, zametak ili fetus ako je znao ili morao i mogao znati da potiču od osobe koja je žrtva<br />
trgovine ljudima radi uzimanja dijelova tijela iz članka 106. ovoga Zakona,</p>
<p>kaznit će se kaznom zatvora od jedne do deset godina.</p>
<p>(2) Tko uporabom sile ili prijetnje, obmanom, prijevarom, otmicom, zlouporabom ovlasti ili<br />
teškog položaja ili odnosa ovisnosti nabavi, posjeduje, prevozi, prenosi, čuva ili primi ljudski<br />
organ, tkivo, stanicu, zametak, fetus ili mrtvo tijelo radi uzimanja dijelova tijela,</p>
<p>48</p>
<p>kaznit će se kaznom zatvora od jedne do osam godina.</p>
<p>(3) Tko dajući novčanu naknadu ili drugu usporedivu korist nabavi ljudski organ, tkivo,<br />
stanicu, zametak, fetus ili mrtvo tijelo,</p>
<p>kaznit će se kaznom zatvora od šest mjeseci do pet godina.</p>
<p>(4) Kaznom iz stavka 3. ovoga članka kaznit će se tko radi zarade navede drugog ili mu<br />
pomogne dati vlastiti organ, tkivo, stanicu, zametak ili fetus za novčanu naknadu ili drugu<br />
korist.</p>
<p>(5) Tko izvadi ili presadi ljudski organ, tkivo, stanicu, zametak ili fetus ako je znao ili je<br />
morao i mogao znati da je za njega darivatelj dobio novčanu naknadu ili drugu korist,</p>
<p>kaznit će se kaznom zatvora do tri godine.</p>
<p>(6) Kaznom iz stavka 5. ovoga članka kaznit će se tko oglašava potrebu ili dostupnost<br />
ljudskog organa, tkiva, stanice, zametka, fetusa ili mrtvog tijela radi ponude ili traženja<br />
novčane naknade ili druge koristi.</p>
<p><strong>Kloniranje i promjena ljudskog genoma</strong></p>
<p><strong>Članak 108.</strong></p>
<p>(1) Tko postupa s ciljem stvaranja ljudskog bića koje s drugim živim ili mrtvim ljudskim<br />
bićem dijeli isti set gena stanične jezgre,</p>
<p>kaznit će se kaznom zatvora od jedne do deset godina.</p>
<p>(2) Tko poduzme zahvat usmjeren na promjenu ljudskoga genoma koji nije za preventivne,<br />
dijagnostičke ili terapijske svrhe, ili koji je za preventivne, dijagnostičke ili terapijske svrhe,<br />
ali je cilj promjene uvođenje preinaka u genomu potomka pacijenta,</p>
<p>kaznit će se kaznom zatvora od šest mjeseci do pet godina.</p>
<p><strong>Zabrana miješanja ljudskih spolnih stanica sa životinjskim</strong></p>
<p><strong>Članak 109.</strong></p>
<p>Tko oplodi žensku jajnu stanicu sa sjemenom stanicom bilo koje druge vrste osim sjemene<br />
stanice čovjeka ili životinjsku jajnu stanicu sa sjemenom stanicom čovjeka, izmijeni ljudski<br />
zametak presađivanjem životinjskih zametaka ili ljudske spolne stanice ili ljudski zametak<br />
unese u životinju ili životinjske spolne stanice ili životinjski zametak unese u ženu,</p>
<p>kaznit će se kaznom zatvora od jedne do deset godina.</p>
<p><strong>GLAVA DESETA (X.)</strong><br />
<strong>KAZNENA DJELA PROTIV ŽIVOTA I TIJELA</strong></p>
<p><strong>Ubojstvo</strong></p>
<p>49</p>
<p><strong>Članak 110.</strong></p>
<p>Tko ubije drugoga,</p>
<p>kaznit će se kaznom zatvora najmanje pet godina.</p>
<p><strong>Teško ubojstvo</strong></p>
<p><strong>Članak 111.</strong></p>
<p>Kaznom zatvora najmanje deset godina ili kaznom dugotrajnog zatvora kaznit će se:</p>
<ol>
<li>
<p>tko drugoga ubije na okrutan ili podmukao način,</p>
</li>
<li>
<p>tko ubije osobu posebno ranjivu zbog njezine dobi, teže tjelesne ili duševne smetnje ili<br />
trudnoće,</p>
</li>
<li>
<p>tko ubije blisku osobu koju je već ranije zlostavljao,</p>
</li>
<li>
<p>tko drugoga ubije iz koristoljublja, bezobzirne osvete, mržnje ili iz drugih niskih pobuda,</p>
</li>
<li>
<p>tko drugoga ubije radi počinjenja ili prikrivanja drugog kaznenog djela,</p>
</li>
<li>
<p>tko ubije službenu osobu u vezi s njezinim obavljanjem službene dužnosti.</p>
</li>
</ol>
<p><strong>Usmrćenje</strong></p>
<p><strong>Članak 112.</strong></p>
<p>(1) Tko usmrti drugoga doveden bez svoje krivnje njegovim napadom, teškim vrijeđanjem ili<br />
zlostavljanjem u stanje dugotrajne patnje, jake razdraženosti ili prepasti,</p>
<p>kaznit će se kaznom zatvora od jedne do deset godina.</p>
<p>(2) Majka koja usmrti svoje dijete pod utjecajem jakog duševnog opterećenja zbog trudnoće<br />
ili poroda,</p>
<p>kaznit će se kaznom zatvora od šest mjeseci do pet godina.</p>
<p>(3) Tko usmrti drugoga na njegov izričit i ozbiljan zahtjev iz suosjećanja zbog njegovog<br />
teškog zdravstvenog stanja,</p>
<p>kaznit će se kaznom zatvora do tri godine.</p>
<p><strong>Prouzročenje smrti iz nehaja</strong></p>
<p><strong>Članak 113.</strong></p>
<p>Tko prouzroči smrt drugoga iz nehaja,</p>
<p>kaznit će se kaznom zatvora od šest mjeseci do pet godina.</p>
<p><strong>Sudjelovanje u samoubojstvu</strong></p>
<p>50</p>
<p><strong>Članak 114.</strong></p>
<p>(1) Tko navede drugoga na samoubojstvo ili mu iz niskih pobuda pomogne u samoubojstvu<br />
pa ono bude počinjeno ili pokušano,</p>
<p>kaznit će se kaznom zatvora do tri godine.</p>
<p>(2) Tko djelo iz stavka 1. ovoga članka počini u odnosu na dijete koje je navršilo četrnaest<br />
godina ili osobu čija je sposobnost shvaćanja svog postupanja bitno smanjena,</p>
<p>kaznit će se kaznom zatvora od jedne do osam godina.</p>
<p><strong>Protupravni prekid trudnoće</strong></p>
<p><strong>Članak 115.</strong></p>
<p>(1) Tko protivno propisima o prekidu trudnoće, trudnoj osobi izvrši, potakne je ili joj<br />
pomogne izvršiti prekid trudnoće s njezinim pristankom,</p>
<p>kaznit će se kaznom zatvora do tri godine.</p>
<p>(2) Ako je kaznenim djelom iz stavka 1. ovoga članka prouzročena smrt trudne osobe ili joj je<br />
zdravlje teško narušeno,</p>
<p>počinitelj će se kazniti kaznom zatvora od jedne do deset godina.</p>
<p>(3) Tko trudnoj osobi bez njezinog pristanka izvrši prekid trudnoće,</p>
<p>kaznit će se kaznom zatvora od jedne do osam godina.</p>
<p>(4) Ako je kaznenim djelom iz stavka 3. ovoga članka prouzročena smrt trudne osobe ili joj je<br />
zdravlje teško narušeno,</p>
<p>počinitelj će se kazniti kaznom zatvora od tri do petnaest godina.</p>
<p>(5) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Sakaćenje ženskih spolnih organa</strong></p>
<p><strong>Članak 116.</strong></p>
<p>(1) Tko ženskoj osobi potpuno ili djelomično ukloni ili trajno promijeni vanjski spolni organ,</p>
<p>kaznit će se kaznom zatvora od šest mjeseci do pet godina.</p>
<p>(2) Tko žensku osobu potakne ili joj pomogne da se podvrgne radnjama iz stavka 1. ovoga<br />
članka,</p>
<p>kaznit će se kaznom zatvora do tri godine.</p>
<p>(3) Tko djelo iz stavka 1. i 2. ovoga članka počini iz mržnje, prema djetetu ili bliskoj osobi,</p>
<p>51</p>
<p>kaznit će se kaznom zatvora od jedne do osam godina.</p>
<p><strong>Tjelesna ozljeda</strong></p>
<p><strong>Članak 117.</strong></p>
<p>(1) Tko drugoga tjelesno ozlijedi ili mu naruši zdravlje,</p>
<p>kaznit će se kaznom zatvora do jedne godine.</p>
<p>(2) Tko djelo iz stavka 1. počini iz mržnje, prema bliskoj osobi ili prema osobi posebno<br />
ranjivoj zbog njezine dobi, teže tjelesne ili duševne smetnje ili trudnoće, ili kao službena<br />
osoba u obavljanju službe ili odgovorna osoba u obavljanju javne ovlasti,</p>
<p>kaznit će se kaznom zatvora do tri godine.</p>
<p>(3) Kazneno djelo iz stavka 1. progoni se po privatnoj tužbi.</p>
<p><strong>Teška tjelesna ozljeda</strong></p>
<p><strong>Članak 118.</strong></p>
<p>(1) Tko drugoga teško tjelesno ozlijedi ili mu teško naruši zdravlje,</p>
<p>kaznit će se kaznom zatvora od šest mjeseci do pet godina.</p>
<p>(2) Tko djelo iz stavka 1. ovoga članka počini iz mržnje, prema bliskoj osobi ili prema osobi<br />
posebno ranjivoj zbog njezine dobi, teže tjelesne ili duševne smetnje ili trudnoće, ili kao<br />
službena osoba u obavljanju službe ili odgovorna osoba u obavljanju javne ovlasti,</p>
<p>kaznit će se kaznom zatvora od jedne do osam godina.</p>
<p><strong>Osobito teška tjelesna ozljeda</strong></p>
<p><strong>Članak 119.</strong></p>
<p>(1) Ako je kaznenim djelom iz članka 116. stavka 1. i 2. i članka 118. stavka 1. ovoga Zakona<br />
doveden u opasnost život ozlijeđenog, ili je uništen ili trajno i u znatnoj mjeri oslabljen koji<br />
važan dio njegova tijela ili koji važan organ, ili je prouzročena trajna nesposobnost za rad<br />
ozlijeđenog, ili trajno i teško narušenje njegova zdravlja, trajna iznakaženost ili trajna<br />
nesposobnost za reprodukciju,</p>
<p>počinitelj će se kazniti kaznom zatvora od jedne do osam godina.</p>
<p>(2) Tko djelo iz stavka 1. ovoga članka počini iz mržnje, prema bliskoj osobi ili prema osobi<br />
posebno ranjivoj zbog njezine dobi, teže tjelesne ili duševne smetnje ili trudnoće, ili kao<br />
službena osoba u obavljanju službe ili odgovorna osoba u obavljanju javne ovlasti,</p>
<p>kaznit će se kaznom zatvora od jedne do deset godina.</p>
<p>(3) Tko neku od posljedica navedenih u stavku 1. ovoga članka prouzroči namjerno,</p>
<p>52</p>
<p>kaznit će se kaznom zatvora od tri do dvanaest godina.</p>
<p><strong>Teška tjelesna ozljeda s posljedicom smrti</strong></p>
<p><strong>Članak 120.</strong></p>
<p>Ako je počinjenjem kaznenog djela iz članka 116., članka 118. i članka 119. ovoga Zakona<br />
prouzročena smrt,</p>
<p>počinitelj će se kazniti kaznom zatvora od tri do petnaest godina.</p>
<p><strong>Teška tjelesna ozljeda iz nehaja</strong></p>
<p><strong>Članak 121.</strong></p>
<p>(1) Tko djelo iz članka 118. počini iz nehaja,</p>
<p>kaznit će se kaznom zatvora do jedne godine.</p>
<p>(2) Tko djelo iz članka 119. ovoga Zakona počini iz nehaja,</p>
<p>kaznit će se kaznom zatvora do tri godine.</p>
<p><strong>Sudjelovanje u tučnjavi</strong></p>
<p><strong>Članak 122.</strong></p>
<p>(1) Tko sudjeluje u tučnjavi ili u napadu više osoba, ako su tučnjava ili napad imali za<br />
posljedicu smrt ili tešku tjelesnu ozljedu jedne ili više osoba, za samo takvo sudjelovanje,</p>
<p>kaznit će se kaznom zatvora do tri godine.</p>
<p>(2) Tko organizira ili vodi grupu od tri ili više osoba koje sudjeluju u tučnjavi ili napadu iz<br />
stavka 1. ovoga članka ili organizira takvu tučnjavu ili napad,</p>
<p>kaznit će se kaznom zatvora od jedne do osam godina.</p>
<p>(3) Nema kaznenog djela iz stavka 1. ovoga članka ako je osoba u tučnjavu uvučena bez svoje<br />
krivnje ili se samo branila ili je razdvajala druge sudionike u tučnjavi.</p>
<p><strong>Nepružanje pomoći</strong></p>
<p><strong>Članak 123.</strong></p>
<p>(1) Tko ne pruži pomoć osobi u životnoj opasnosti, iako je to mogao učiniti bez veće<br />
opasnosti za sebe ili drugoga,</p>
<p>kaznit će se kaznom zatvora do jedne godine.</p>
<p>(2) Tko ne pruži pomoć osobi u opasnosti koju je sam prouzročio, iako je to mogao učiniti bez<br />
veće opasnosti za sebe ili drugoga,</p>
<p>53</p>
<p>kaznit će se kaznom zatvora do tri godine.</p>
<p><strong>Napuštanje nemoćne osobe</strong></p>
<p><strong>Članak 124.</strong></p>
<p>Tko nemoćnu osobu koja mu je povjerena ostavi bez pomoći u prilikama koje su opasne za<br />
njezin život ili zdravlje,</p>
<p>kaznit će se kaznom zatvora do tri godine.</p>
<p><strong>GLAVA JEDANAESTA (XI.)</strong><br />
<strong>KAZNENA DJELA PROTIV LJUDSKIH PRAVA I TEMELJNIH SLOBODA</strong></p>
<p><strong>Povreda ravnopravnosti</strong></p>
<p><strong>Članak 125.</strong></p>
<p>(1) Tko na temelju razlike u rasi, etničkoj pripadnosti, boji kože, spolu, jeziku, vjeri,<br />
političkom ili drugom uvjerenju, nacionalnom ili socijalnom podrijetlu, imovini, rođenju,<br />
naobrazbi, društvenom položaju, bračnom ili obiteljskom statusu, dobi, zdravstvenom stanju,<br />
invaliditetu, genetskom naslijeđu, izražavanju rodnog identiteta, spolnom opredjeljenju ili<br />
drugim osobinama uskrati, ograniči ili uvjetuje drugome pravo na stjecanje dobara ili<br />
primanje usluga, pravo na obavljanje djelatnosti, pravo na zapošljavanje i napredovanje, ili<br />
tko na temelju te razlike daje drugome povlastice ili pogodnosti glede navedenih prava,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko progoni pojedince ili organizacije zbog<br />
njihova zalaganja za ravnopravnost ljudi.</p>
<p><strong>Povreda slobode izražavanja nacionalne pripadnosti</strong></p>
<p><strong>Članak 126.</strong></p>
<p>(1) Tko pripadniku nacionalne manjine uskrati ili ograniči pravo na slobodu izražavanja<br />
nacionalne pripadnosti ili na kulturnu autonomiju,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko suprotno propisima o uporabi jezika i<br />
pisma, uskrati ili ograniči osobi pravo služiti se svojim jezikom i pismom.</p>
<p><strong>Povreda slobode mišljenja i izražavanja misli</strong></p>
<p><strong>Članak 127.</strong></p>
<p>(1) Tko uskrati ili ograniči slobodu govora ili javnog nastupa, slobodu tiska ili drugih<br />
sredstava priopćavanja ili slobodno osnivanje ustanova javnog priopćavanja,</p>
<p>kaznit će se kaznom zatvora do jedne godine.</p>
<p>54</p>
<p>(2) Kaznom iz stavka 1. ovoga članka kaznit će se tko naredi ili provodi cenzuru, ili novinaru<br />
protupravno uskrati ili ograniči slobodu izvještavanja.</p>
<p>(3) Kaznom iz stavka 1. ovoga članka kaznit će se tko protupravno spriječi tiskanje, prodaju<br />
ili raspačavanje knjiga, časopisa, novina ili drugih tiskanih stvari, ili proizvodnju i emitiranje<br />
radijskog i televizijskog programa, programa novinskih agencija ili objavljivanje drugih<br />
medijskih sadržaja.</p>
<p><strong>Povreda prava na okupljanje i prosvjed</strong></p>
<p><strong>Članak 128.</strong></p>
<p>(1) Tko uskrati ili ograniči pravo na javno okupljanje ili mirni prosvjed koji je organiziran u<br />
skladu sa zakonom,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko silom, ozbiljnom prijetnjom ili na drugi<br />
način spriječi, onemogući ili znatno ometa javno okupljanje ili mirni prosvjed koji je<br />
organiziran u skladu sa zakonom.</p>
<p><strong>Povreda prava na udruživanje</strong></p>
<p><strong>Članak 129.</strong></p>
<p>Tko uskrati ili ograniči pravo na osnivanje političkih stranaka, sindikata ili drugih udruga,<br />
uključivanje u njih ili istupanje iz njih koje je u skladu sa zakonom,</p>
<p>kaznit će se kaznom zatvora do jedne godine.</p>
<p><strong>Povreda slobode vjere</strong></p>
<p><strong>Članak 130.</strong></p>
<p>(1) Tko uskrati ili ograniči slobodu savjesti i vjeroispovijesti, javnog očitovanja vjere ili<br />
drugog uvjerenja,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko vjerskoj zajednici koja djeluje u skladu<br />
sa zakonom uskrati pravo jednakosti s drugim vjerskim zajednicama u Republici Hrvatskoj ili<br />
joj uskrati ili ograniči javno obavljati vjerske obrede, osnivati škole, učilišta, zavode, socijalne<br />
ili dobrotvorne ustanove i upravljati njima.</p>
<p><strong>GLAVA DVANAESTA (XII.)</strong><br />
<strong>KAZNENA DJELA PROTIV RADNIH ODNOSA I SOCIJALNOG OSIGURANJA</strong></p>
<p><strong>Povreda prava na rad</strong></p>
<p><strong>Članak 131.</strong></p>
<p>55</p>
<p>(1) Tko otkaže ugovor o radu radniku zato što se u dobroj vjeri zbog opravdane sumnje u<br />
korupciju obratio ili podnio prijavu nadležnim osobama ili tijelima državne vlasti,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko otkaže ugovor o radu jednom ili više<br />
radnika zbog njihovog sudjelovanja u štrajku koji je organiziran i proveden u skladu sa<br />
zakonom, kolektivnim ugovorom i pravilima sindikata.</p>
<p>(3) Kaznom iz stavka 1. ovoga članka kaznit će se tko ne izvrši pravomoćnu sudsku odluku<br />
kojom je odlučeno o vraćanju radnika na posao.</p>
<p><strong>Neisplata plaće</strong></p>
<p><strong>Članak 132.</strong></p>
<p>(1) Tko ne isplati dio ili cijelu plaću jednom ili više radnika,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko ne daje podatke ili daje netočne<br />
podatke za određivanje plaće i na taj način je ne isplaćuje ili isplaćuje djelomično.</p>
<p>(3) Nema kaznenog djela iz stavka 1. ovoga članka kada je do neisplate došlo zbog<br />
nemogućnosti raspolaganja financijskim sredstvima na računu poslodavca ili nedostatka<br />
financijskih sredstava na računu poslodavca koji nisu nastali s ciljem izbjegavanja isplate<br />
plaće.</p>
<p>(4) Stavak 3. ovoga članka neće se primijeniti ako poslodavac nije dostavio obračun o<br />
neisplati dospjelog iznosa plaće sukladno odredbama posebnog zakona.</p>
<p>(5) Ako počinitelj iz stavka 1. ovoga članka naknadno uplati zaostale plaće, može se<br />
osloboditi kazne.</p>
<p>(6) Pod plaćom se u smislu ovoga članka podrazumijeva osnovna plaća i sva druga davanja u<br />
novcu ili u naravi koju radnik prima po osnovi rada, u bruto iznosu što uključuje i doprinose<br />
iz plaće i na plaću prema posebnom propisu.</p>
<p><strong>Zlostavljanje na radu</strong></p>
<p><strong>Članak 133.</strong></p>
<p>(1) Tko na radu ili u vezi s radom drugog vrijeđa, ponižava, zlostavlja ili na drugi način<br />
uznemirava i time naruši njegovo zdravlje,</p>
<p>kaznit će se kaznom zatvora do dvije godine.</p>
<p>(2) Kazneno djelo iz stavka 1. ovoga članka progoni se po prijedlogu.</p>
<p><strong>Povreda prava iz socijalnog osiguranja</strong></p>
<p>56</p>
<p><strong>Članak 134.</strong></p>
<p>Tko drugome uskrati ili ograniči pravo iz mirovinskog ili zdravstvenog osiguranja ili<br />
osiguranja od nezaposlenosti utvrđenog zakonom ili uskrati uplatu doprinosa za zapošljavanje<br />
osoba s invaliditetom, ako time nisu ispunjena obilježja nekog drugog kaznenog djela,</p>
<p>kaznit će se kaznom zatvora do jedne godine.</p>
<p><strong>Protuzakonito zapošljavanje</strong></p>
<p><strong>Članak 135.</strong></p>
<p>Tko zaposli osobu koja nezakonito boravi na području Republike Hrvatske, a koja nije ni<br />
državljanin države članice Europske unije niti uživa pravo slobode kretanja u Europskoj uniji,<br />
pod uvjetima rada koji su iskorištavajući, ili znajući da je žrtva trgovine ljudima, ili da je<br />
mlađa od osamnaest godina, ili tko kroz dulje vrijeme ili ponovljeno zapošljava takve osobe<br />
ili ih istodobno zaposli veći broj,</p>
<p>kaznit će se kaznom zatvora od šest mjeseci do pet godina.</p>
<p><strong>GLAVA TRINAESTA (XIII.)</strong><br />
<strong>KAZNENA DJELA PROTIV OSOBNE SLOBODE</strong></p>
<p><strong>Protupravno oduzimanje slobode</strong></p>
<p><strong>Članak 136.</strong></p>
<p>(1) Tko drugoga protupravno zatvori, drži zatvorena ili mu na drugi način oduzme ili ograniči<br />
slobodu kretanja,</p>
<p>kaznit će se kaznom zatvora do tri godine.</p>
<p>(2) Tko drugome protupravno oduzme slobodu s ciljem da ga prisili da što učini, ne učini ili<br />
trpi,</p>
<p>kaznit će se kaznom zatvora od šest mjeseci do pet godina.</p>
<p>(3) Ako je kazneno djelo iz stavka 1. i 2. ovoga članka počinjeno prema djetetu, osobi s težim<br />
invaliditetom, bliskoj osobi ili je protupravno oduzimanje slobode trajalo dulje od petnaest<br />
dana, ili je počinjeno na okrutan način, ili je osobi kojoj je protupravno oduzeta sloboda<br />
prouzročena teška tjelesna ozljeda, ili je počinjeno od strane službene osobe u obavljanju<br />
službe ili odgovorne osobe u obavljanju javne ovlasti,</p>
<p>počinitelj će se kazniti kaznom zatvora od jedne do deset godina.</p>
<p>(4) Ako je kaznenim djelom iz stavka 1., 2. i 3. ovoga članka prouzročena smrt osobe kojoj je<br />
protupravno oduzeta sloboda,</p>
<p>počinitelj će se kazniti kaznom zatvora od tri do petnaest godina.</p>
<p>57</p>
<p>(5) Počinitelj koji dobrovoljno pusti na slobodu osobu kojoj je protupravno oduzeta sloboda<br />
prije nego što je ostvario cilj iz stavka 2. ovoga članka, može se osloboditi kazne.</p>
<p>(6) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Otmica</strong></p>
<p><strong>Članak 137.</strong></p>
<p>(1) Tko drugome protupravno oduzme slobodu s ciljem da nekog trećeg prisili da što učini, ne<br />
učini ili trpi,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kazneno djelo iz stavka 1. ovoga članka počinjeno uz prijetnju da će se oteta osoba<br />
usmrtiti, ili je počinjeno na okrutan način, ili je otetoj osobi prouzročena teška tjelesna<br />
ozljeda, ili je počinjeno prema djetetu, osobi s težim invaliditetom ili bliskoj osobi,</p>
<p>počinitelj će se kazniti kaznom zatvora od jedne do deset godina.</p>
<p>(3) Ako je kaznenim djelom iz stavka 1. ovoga članka prouzročena smrt otete osobe,</p>
<p>počinitelj će se kazniti kaznom zatvora od tri do petnaest godina.</p>
<p>(4) Počinitelj koji dobrovoljno pusti na slobodu otetu osobu prije nego što je ostvario cilj iz<br />
stavka 1. i 2. ovoga članka, može se osloboditi kazne.</p>
<p><strong>Prisila</strong></p>
<p><strong>Članak 138.</strong></p>
<p>(1) Tko drugoga silom ili ozbiljnom prijetnjom prisili da što učini, ne učini ili trpi,</p>
<p>kaznit će se kaznom zatvora do tri godine.</p>
<p>(2) Kazneno djelo iz stavka 1. ovoga članka progoni se po privatnoj tužbi, osim ako je<br />
počinjeno iz mržnje, prema djetetu, osobi s težim invaliditetom, bliskoj osobi, odvjetniku u<br />
obavljanju njegove djelatnosti ili prema odgovornoj osobi u obavljanju javne ovlasti.</p>
<p><strong>Prijetnja</strong></p>
<p><strong>Članak 139.</strong></p>
<p>(1) Tko drugome ozbiljno prijeti kakvim zlom da bi ga ustrašio ili uznemirio,</p>
<p>kaznit će se kaznom zatvora do jedne godine.</p>
<p>(2) Tko drugome ozbiljno prijeti da će njega ili njemu blisku osobu usmrtiti, teško tjelesno<br />
ozlijediti, oteti, ili mu oduzeti slobodu, ili nanijeti zlo podmetanjem požara, eksplozijom,<br />
ionizirajućim zračenjem, oružjem, opasnim oruđem ili drugim opasnim sredstvom, ili uništiti<br />
društveni položaj ili materijalni opstanak,</p>
<p>58</p>
<p>kaznit će se kaznom zatvora do tri godine.</p>
<p>(3) Ako je kazneno djelo iz stavka 1. i 2. ovoga članka počinjeno prema službenoj ili<br />
odgovornoj osobi u obavljanju javne ovlasti ili u vezi s njezinim radom ili položajem, ili<br />
prema novinaru u vezi s njegovim poslom, ili prema odvjetniku u obavljanju njegove<br />
djelatnosti, ili prema većem broju ljudi, ili ako je prouzročilo veću uznemirenost stanovništva,<br />
ili ako je osoba kojoj se prijeti dulje vrijeme stavljena u težak položaj,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Kazneno djelo iz stavka 1. ovoga članka progoni se po privatnoj tužbi, a kazneno djelo iz<br />
stavka 2. ovoga članka progoni se po prijedlogu, osim ako je djelo iz stavka 1. ili 2. počinjeno<br />
iz mržnje, prema djetetu ili osobi s težim invaliditetom ili bliskoj osobi.</p>
<p><strong>Nametljivo ponašanje</strong></p>
<p><strong>Članak 140.</strong></p>
<p>(1) Tko ustrajno i kroz dulje vrijeme prati ili uhodi drugu osobu ili s njom nastoji uspostaviti<br />
ili uspostavlja neželjeni kontakt ili je na drugi način zastrašuje i time kod nje izazove tjeskobu<br />
ili strah za njezinu sigurnost ili sigurnost njoj bliskih osoba,</p>
<p>kaznit će se kaznom zatvora do jedne godine.</p>
<p>(2) Ako je djelo iz stavka 1. ovoga članka počinjeno u odnosu na sadašnjeg ili bivšeg bračnog<br />
ili izvanbračnog druga ili životnog partnera ili neformalnog životnog partnera, osobu s kojom<br />
je počinitelj bio u intimnoj vezi ili prema djetetu,</p>
<p>počinitelj će se kazniti kaznom zatvora do tri godine.</p>
<p>(3) Kazneno djelo iz stavka 1. i 2. ovoga članka progoni se po prijedlogu, osim ako je<br />
počinjeno prema djetetu.</p>
<p><strong>GLAVA ČETRNAESTA (XIV.)</strong><br />
<strong>KAZNENA DJELA PROTIV PRIVATNOSTI</strong></p>
<p><strong>Narušavanje nepovredivosti doma i poslovnog prostora</strong></p>
<p><strong>Članak 141.</strong></p>
<p>(1) Tko neovlašteno prodre u tuđi dom ili poslovni prostor ili zatvoreni ili ograđeni prostor<br />
koji pripada tom domu ili poslovnom prostoru ili se na zahtjev ovlaštene osobe otuda ne<br />
udalji,</p>
<p>kaznit će se kaznom zatvora do jedne godine.</p>
<p>(2) Ako kazneno djelo iz stavka 1. ovoga članka počini službena osoba u obavljanju službe ili<br />
odgovorna osoba u obavljanju javne ovlasti,</p>
<p>kaznit će se kaznom zatvora do tri godine.</p>
<p>59</p>
<p>(3) Kazneno djelo iz stavka 1. ovoga članka progoni se po prijedlogu.</p>
<p><strong>Povreda tajnosti pisama i drugih pošiljaka</strong></p>
<p><strong>Članak 142.</strong></p>
<p>(1) Tko neovlašteno otvori tuđu pošiljku, pismo, brzojav, elektroničku poštu ili kakvo drugo<br />
sredstvo dopisivanja, ili na drugi način povrijedi njihovu tajnost, ili neovlašteno zadrži,<br />
prikrije, uništi ili drugome preda tuđu zatvorenu pošiljku ili pismo, brzojav, elektroničku<br />
poštu ili kakvo drugo sredstvo dopisivanja,</p>
<p>kaznit će se kaznom zatvora do jedne godine.</p>
<p>(2) Tko s ciljem da sebi ili drugome pribavi kakvu imovinsku korist ili da drugome prouzroči<br />
kakvu štetu priopći drugome podatak koji je saznao povredom tajnosti tuđe pošiljke, pisma,<br />
brzojava, elektroničke pošte ili kakvog drugog sredstva dopisivanja, ili se s tom tajnom<br />
posluži,</p>
<p>kaznit će se kaznom zatvora do dvije godine.</p>
<p>(3) Ako kazneno djelo iz stavka 1. i 2. ovoga članka počini službena osoba u obavljanju<br />
službe ili odgovorna osoba u obavljanju javne ovlasti,</p>
<p>kaznit će se kaznom zatvora do tri godine.</p>
<p>(4) Kazneno djelo iz stavka 1. i 2. ovoga članka progoni se po prijedlogu.</p>
<p><strong>Neovlašteno zvučno snimanje i prisluškivanje</strong></p>
<p><strong>Članak 143.</strong></p>
<p>(1) Tko neovlašteno zvučno snimi nejavno izgovorene riječi drugoga ili tko posebnim<br />
napravama neovlašteno prisluškuje nejavno izgovorene riječi drugoga koje mu nisu<br />
namijenjene,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko snimljene riječi iz stavka 1. uporabi ili<br />
učini dostupnim trećoj osobi ili tko prisluškivane riječi iz stavka 1. doslovce ili u bitnim<br />
crtama javno iznese.</p>
<p>(3) Ako kazneno djelo iz stavka 1. i 2. ovoga članka počini službena osoba u obavljanju<br />
službe ili odgovorna osoba u obavljanju javne ovlasti,</p>
<p>kaznit će se kaznom zatvora od šest mjeseci do pet godina.</p>
<p>(4) Nema kaznenog djela ako su radnje iz stavka 1. i 2. ovoga članka učinjene u javnom<br />
interesu ili drugom interesu koji je pretežniji od interesa zaštite privatnosti snimane ili<br />
prisluškivane osobe.</p>
<p>60</p>
<p>(5) Kaznena djela iz stavka 1. i 2. ovoga članka progone se po prijedlogu.</p>
<p>(6) Snimke i posebne naprave kojima je počinjeno kazneno djelo iz ovoga članka će se<br />
oduzeti.</p>
<p><strong>Neovlašteno slikovno snimanje</strong></p>
<p><strong>Članak 144.</strong></p>
<p>(1) Tko drugoga koji se nalazi u stanu ili prostoru posebno zaštićenom od pogleda<br />
neovlašteno slikovno snimi ili takvu snimku uporabi ili učini dostupnom trećoj osobi i na taj<br />
način povrijedi njegovu privatnost,</p>
<p>kaznit će se kaznom zatvora do jedne godine.</p>
<p>(2) Ako kazneno djelo iz stavka 1. ovoga članka počini službena osoba u obavljanju službe ili<br />
odgovorna osoba u obavljanju javne ovlasti,</p>
<p>kaznit će se kaznom zatvora do tri godine.</p>
<p>(3) Kazneno djelo iz stavka 1. ovoga članka progoni se po prijedlogu.</p>
<p>(4) Snimke i posebne naprave kojima je počinjeno kazneno djelo iz ovoga članka će se<br />
oduzeti.</p>
<p><strong>Neovlašteno otkrivanje profesionalne tajne</strong></p>
<p><strong>Članak 145.</strong></p>
<p>(1) Odvjetnik, javni bilježnik, zdravstveni radnik, psiholog, djelatnik ustanove socijalne skrbi,<br />
vjerski ispovjednik ili druga osoba koja neovlašteno otkrije podatak o osobnom ili<br />
obiteljskom životu koji joj je povjeren u obavljanju njezinog zvanja,</p>
<p>kaznit će se kaznom zatvora do jedne godine.</p>
<p>(2) Nema kaznenog djela iz stavka 1. ovoga članka ako je otkrivanje tajne počinjeno u javnom<br />
interesu ili interesu druge osobe koji je pretežniji od interesa čuvanja tajne.</p>
<p>(3) Kazneno djelo iz stavka 1. ovoga članka progoni se po prijedlogu.</p>
<p><strong>Nedozvoljena uporaba osobnih podataka</strong></p>
<p><strong>Članak 146.</strong></p>
<p>(1) Tko protivno uvjetima određenima u zakonu prikuplja, obrađuje ili koristi osobne podatke<br />
fizičkih osoba,</p>
<p>kaznit će se kaznom zatvora do jedne godine.</p>
<p>(2) Tko protivno uvjetima određenima u zakonu iznosi osobne podatke iz Republike Hrvatske<br />
u svrhu daljnje obrade ili ih objavi ili na drugi način učini dostupnim drugome ili tko radnjom</p>
<p>61</p>
<p>iz stavka 1. ovoga članka sebi ili drugome pribavi znatnu imovinsku korist ili prouzroči<br />
znatnu štetu,</p>
<p>kaznit će se kaznom zatvora do tri godine.</p>
<p>(3) Kaznom iz stavka 2. ovoga članka kaznit će se tko djelo iz stavka 1. ovoga članka počini<br />
prema djetetu ili tko protivno uvjetima određenima u zakonu prikuplja, obrađuje ili koristi<br />
osobne podatke fizičkih osoba koji se odnose na rasno ili etničko podrijetlo, politička<br />
stajališta, vjerska ili druga uvjerenja, sindikalno članstvo, zdravlje ili spolni život te osobne<br />
podatke fizičkih osoba o kaznenom ili prekršajnom postupku.</p>
<p>(4) Ako kazneno djelo iz stavka 1. do 3. ovoga članka počini službena osoba u obavljanju<br />
službe ili odgovorna osoba u obavljanju javne ovlasti,</p>
<p>kaznit će se kaznom zatvora od šest mjeseci do pet godina.</p>
<p><strong>GLAVA PETNAESTA (XV.)</strong><br />
<strong>KAZNENA DJELA PROTIV ČASTI I UGLEDA</strong></p>
<p><strong>Uvreda</strong></p>
<p><strong>Članak 147.</strong></p>
<p>(1) Tko uvrijedi drugoga,</p>
<p>kaznit će se novčanom kaznom do devedeset dnevnih iznosa.</p>
<p>(2) Tko djelo iz stavka 1. ovoga članka počini putem tiska, radija, televizije, računalnog<br />
sustava ili mreže, na javnom skupu ili na drugi način zbog čega je uvreda postala<br />
pristupačnom većem broju osoba,</p>
<p>kaznit će se novčanom kaznom do sto osamdeset dnevnih iznosa.</p>
<p>(3) Ako uvrijeđeni uzvrati uvredu, sud može oba počinitelja osloboditi kazne.</p>
<p>(4) Ako je počinitelj bio izazvan nedoličnim ponašanjem oštećenika, ili je oštećenik pred<br />
sudom prihvatio njegovu ispriku zbog počinjenog djela, sud ga može osloboditi kazne.</p>
<p><strong>Teško sramoćenje</strong></p>
<p><strong>Članak 148.</strong></p>
<p>(1) Tko pred drugim za nekoga iznese ili pronese činjeničnu tvrdnju koja može škoditi<br />
njegovoj časti ili ugledu,</p>
<p>kaznit će se novčanom kaznom do sto osamdeset dnevnih iznosa.</p>
<p>(2) Tko djelo iz stavka 1. ovoga članka počini putem tiska, radija, televizije, računalnog<br />
sustava ili mreže, na javnom skupu ili na drugi način, zbog čega je ono postalo pristupačno<br />
većem broju osoba,</p>
<p>62</p>
<p>kaznit će se novčanom kaznom do tristo šezdeset dnevnih iznosa.</p>
<p>(3) Nema kaznenog djela teškog sramoćenja ako počinitelj dokaže istinitost činjenične tvrdnje<br />
koju je iznosio ili pronosio ili postojanje ozbiljnog razloga zbog kojeg je povjerovao u njezinu<br />
istinitost.</p>
<p>(4) Dokazivanje okolnosti iz stavka 3. ovog članka nije dopušteno ako se činjenične tvrdnje iz<br />
stavka 1. odnose na osobne ili obiteljske prilike.</p>
<p>(5) Prizna li počinitelj neistinitost svojih tvrdnji i opozove ih, sud ga može osloboditi kazne.</p>
<p><strong>Isključenje protupravnosti za kaznena djela uvrede i teškog sramoćenja</strong></p>
<p><strong>Članak 148.a</strong></p>
<p>Nema kaznenog djela iz članka 147. i 148. ovoga Zakona ako je počinitelj njihova obilježja<br />
ostvario u znanstvenom, stručnom, književnom, umjetničkom djelu ili javnoj informaciji, u<br />
obavljanju dužnosti propisane zakonom, političke ili druge javne ili društvene djelatnosti, u<br />
novinarskom poslu ili obrani nekog prava, a to je učinio u javnom interesu ili zbog drugih<br />
opravdanih razloga.</p>
<p><strong>Kleveta</strong></p>
<p><strong>Članak 149.</strong></p>
<p>(1) Tko pred drugim za nekoga iznese ili pronese neistinitu činjeničnu tvrdnju koja može<br />
škoditi njegovoj časti ili ugledu, znajući da je neistinita,</p>
<p>kaznit će se novčanom kaznom do tristo šezdeset dnevnih iznosa.</p>
<p>(2) Tko djelo iz stavka 1. ovoga članka počini putem tiska, radija, televizije, računalnog<br />
sustava ili mreže, na javnom skupu ili na drugi način zbog čega je ono postalo pristupačno<br />
većem broju osoba,</p>
<p>kaznit će se novčanom kaznom do petsto dnevnih iznosa.</p>
<p><strong>Pokretanje kaznenog postupka za kaznena djela protiv časti i ugleda</strong></p>
<p><strong>Članak 150.</strong></p>
<p>(1) Kaznena djela protiv časti i ugleda progone se po privatnoj tužbi.</p>
<p>(2) Ako su kaznena djela protiv časti i ugleda počinjena prema umrloj osobi, kazneni<br />
postupak može se pokrenuti privatnom tužbom bračnog ili izvanbračnog druga, životnog<br />
partnera ili neformalnog životnog partnera, roditelja, djece, posvojitelja, posvojenika, braće ili<br />
sestara umrle osobe.</p>
<p><strong>Javno objavljivanje presude za kaznena djela protiv časti i ugleda</strong></p>
<p><strong>Članak 151.</strong></p>
<p>63</p>
<p>(1) Presuda kojom je oglašen krivim počinitelj kaznenog djela protiv časti i ugleda počinjenog<br />
putem tiska, radija, televizije, računalnog sustava ili mreže ili drugog sredstva javnog<br />
priopćavanja objavit će se u cijelosti ili djelomično na zahtjev oštećenika, a o trošku<br />
počinitelja.</p>
<p>(2) Sud će u presudi odrediti način njezinog objavljivanja pri čemu će, uvijek kada je to<br />
moguće, odrediti da to bude u istom sredstvu javnog priopćavanja u kojem je kazneno djelo<br />
počinjeno.</p>
<p><strong>GLAVA ŠESNAESTA (XVI.)</strong><br />
<strong>KAZNENA DJELA PROTIV SPOLNE SLOBODE</strong></p>
<p><strong>Spolni odnošaj bez pristanka</strong></p>
<p><strong>Članak 152.</strong></p>
<p>(1) Tko s drugom osobom bez njezinog pristanka izvrši spolni odnošaj ili s njim izjednačenu<br />
spolnu radnju ili navede drugu osobu da bez svog pristanka s trećom osobom izvrši spolni<br />
odnošaj ili s njim izjednačenu spolnu radnju ili da bez svog pristanka nad samom sobom<br />
izvrši sa spolnim odnošajem izjednačenu spolnu radnju,</p>
<p>kaznit će se kaznom zatvora od šest mjeseci do pet godina.</p>
<p>(2) Počinitelj koji je bio u otklonjivoj zabludi glede postojanja pristanka iz stavka 1. ovoga<br />
članka,</p>
<p>kaznit će se kaznom zatvora do tri godine.</p>
<p>(3) Pristanak iz stavka 1. ovoga članka postoji ako je osoba svojom voljom odlučila stupiti u<br />
spolni odnošaj ili s njime izjednačenu spolnu radnju i bila je sposobna donijeti i izraziti takvu<br />
odluku. Smatra se da takvog pristanka nema osobito ako je spolni odnošaj ili s njime<br />
izjednačena spolna radnja izvršena uz uporabu prijetnje, prijevare, zlouporabom položaja<br />
prema osobi koja se prema počinitelju nalazi u odnosu zavisnosti, iskorištavanjem stanja<br />
osobe zbog kojeg ona nije bila sposobna izraziti svoje odbijanje, ili nad osobom kojoj je<br />
protupravno oduzeta sloboda.</p>
<p><strong>Silovanje</strong></p>
<p><strong>Članak 153.</strong></p>
<p>(1) Tko djelo iz članka 152. stavka 1. ovoga Zakona počini uporabom sile ili prijetnje da će<br />
izravno napasti na život ili tijelo silovane ili druge osobe,</p>
<p>kaznit će se kaznom zatvora od jedne do deset godina.</p>
<p>(2) Počinitelj koji je bio u otklonjivoj zabludi glede postojanja pristanka iz stavka 1. ovoga<br />
članka</p>
<p>kaznit će se kaznom zatvora od šest mjeseci do pet godina.</p>
<p>64</p>
<p><strong>Teška kaznena djela protiv spolne slobode</strong></p>
<p><strong>Članak 154.</strong></p>
<p>(1) Kaznom zatvora od jedne do deset godina kaznit će se tko djelo iz članka 152. stavka 1.<br />
ovoga Zakona počini:</p>
<ol>
<li>
<p>prema bliskoj osobi,</p>
</li>
<li>
<p>prema žrtvi posebno ranjivoj zbog njezine dobi, bolesti, ovisnosti, trudnoće, invaliditeta,<br />
teške tjelesne ili duševne smetnje,</p>
</li>
<li>
<p>na osobito okrutan ili osobito ponižavajući način,</p>
</li>
<li>
<p>iz mržnje,</p>
</li>
<li>
<p>zajedno s jednim ili više počinitelja, pri čemu je prema istoj osobi izvršeno više spolnih<br />
odnošaja ili s njim izjednačenih spolnih radnji,</p>
</li>
<li>
<p>uz uporabu oružja ili opasnog oruđa,</p>
</li>
<li>
<p>na način da je silovana osoba teško tjelesno ozlijeđena ili je ostala trudna.</p>
</li>
</ol>
<p>(2) Tko djelo iz članka 153. stavka 1. ovoga Zakona počini pod okolnostima iz stavka 1.<br />
ovoga članka,</p>
<p>kaznit će se kaznom zatvora od tri do petnaest godina.</p>
<p>(3) Ako je kaznenim djelom iz članka 152. stavka 1. ili članka 153. stavka 1. ovoga Zakona<br />
prouzročena smrt silovane osobe ili osobe nad kojom je izvršen spolni odnošaj bez pristanka,</p>
<p>počinitelj će se kazniti kaznom zatvora od najmanje pet godina.</p>
<p><strong>Bludne radnje</strong></p>
<p><strong>Članak 155.</strong></p>
<p>(1) Tko pod uvjetima iz članka 152. ovoga Zakona kad nije počinjen ni pokušaj tog kaznenog<br />
djela, počini bludnu radnju,</p>
<p>kaznit će se kaznom zatvora do jedne godine.</p>
<p>(2) Tko pod uvjetima iz članka 153. ili članka 154. ovoga Zakona kad nije počinjen ni pokušaj<br />
tih kaznenih djela, počini bludnu radnju,</p>
<p>kaznit će se kaznom zatvora do tri godine.</p>
<p><strong>Spolno uznemiravanje</strong></p>
<p><strong>Članak 156.</strong></p>
<p>65</p>
<p>(1) Tko spolno uznemirava drugu osobu kojoj je nadređen ili koja se prema njemu nalazi u<br />
odnosu zavisnosti ili koja je posebno ranjiva zbog dobi, bolesti, invaliditeta, ovisnosti,<br />
trudnoće, teške tjelesne ili duševne smetnje,</p>
<p>kaznit će se kaznom zatvora do jedne godine.</p>
<p>(2) Spolno uznemiravanje je svako verbalno, neverbalno ili fizičko neželjeno ponašanje<br />
spolne naravi koje ima za cilj ili stvarno predstavlja povredu dostojanstva osobi, koje<br />
uzrokuje strah, neprijateljsko, ponižavajuće ili uvredljivo okruženje.</p>
<p>(3) Kazneno djelo iz stavka 1. ovoga članka progoni se po prijedlogu.</p>
<p><strong>Prostitucija</strong></p>
<p><strong>Članak 157.</strong></p>
<p>(1) Tko radi zarade ili druge koristi drugu osobu namamljuje, vrbuje ili potiče na pružanje<br />
spolnih usluga ili organizira ili omogući drugoj osobi pružanje spolnih usluga,</p>
<p>kaznit će se kaznom zatvora od šest mjeseci do pet godina.</p>
<p>(2) Tko drugu osobu radi zarade silom ili prijetnjom, obmanom, prijevarom, zlouporabom<br />
ovlasti ili teškog položaja ili odnosa zavisnosti, prisili ili navede na pružanje spolnih usluga,<br />
ili tko koristi spolne usluge takve osobe uz naplatu, a znao je ili je morao i mogao znati za<br />
navedene okolnosti,</p>
<p>kaznit će se kaznom zatvora od jedne do deset godina.</p>
<p>(3) Tko putem sredstava javnog informiranja i drugih sličnih sredstava oglašava prostituciju<br />
druge osobe,</p>
<p>kaznit će se kaznom zatvora do tri godine.</p>
<p>(4) Bez utjecaja je na postojanje kaznenog djela iz ovoga članka okolnost je li osoba koju se<br />
namamljuje, vrbuje, potiče ili iskorištava za prostituciju na to pristala i je li se već time bavila.</p>
<p><strong>GLAVA SEDAMNAESTA (XVII.)</strong><br />
<strong>KAZNENA DJELA SPOLNOG ZLOSTAVLJANJA I ISKORIŠTAVANJA DJETETA</strong></p>
<p><strong>Spolna zlouporaba djeteta mlađeg od petnaest godina</strong></p>
<p><strong>Članak 158.</strong></p>
<p>(1) Tko izvrši spolni odnošaj ili s njim izjednačenu spolnu radnju s djetetom mlađim od<br />
petnaest godina, ili ga navede da izvrši spolni odnošaj ili s njime izjednačenu spolnu radnju s<br />
trećom osobom ili da nad samim sobom izvrši sa spolnim odnošajem izjednačenu spolnu<br />
radnju,</p>
<p>kaznit će se kaznom zatvora od jedne do deset godina.</p>
<p>66</p>
<p>(2) Tko nad djetetom mlađim od petnaest godina izvrši bludnu radnju, ili ga navede da izvrši<br />
bludnu radnju s drugom osobom ili da nad samim sobom izvrši bludnu radnju,</p>
<p>kaznit će se kaznom zatvora od šest mjeseci do pet godina.</p>
<p>(3) Nema kaznenog djela iz stavka 1. i 2. ovoga članka ako razlika u dobi između osoba koje<br />
vrše spolni odnošaj ili s njime izjednačenu spolnu radnju ili bludnu radnju nije veća od tri<br />
godine.</p>
<p>(4) Počinitelj koji je bio u otklonjivoj zabludi da dijete iz stavka 1. ovoga članka ima najmanje<br />
petnaest godina kaznit će se kaznom zatvora od šest mjeseci do pet godina, a ako je bio u<br />
otklonjivoj zabludi da dijete iz stavka 2. ovoga članka ima najmanje petnaest godina kaznit će<br />
se kaznom zatvora do tri godine.</p>
<p>(5) Tko djelo iz stavka 1. ovoga članka počini uz primjenu sile ili prijetnje, obmane, prijevare<br />
ili zlouporabom ovlasti ili teškog položaja ili odnosa zavisnosti djeteta o njemu,</p>
<p>kaznit će se kaznom zatvora od tri do petnaest godina.</p>
<p>(6) Tko djelo iz stavka 2. ovoga članka počini uz primjenu sile ili prijetnje, obmane, prijevare<br />
ili zlouporabom ovlasti ili teškog položaja ili odnosa zavisnosti djeteta o njemu,</p>
<p>kaznit će se kaznom zatvora od jedne do osam godina.</p>
<p><strong>Spolna zlouporaba djeteta starijeg od petnaest godina</strong></p>
<p><strong>Članak 159.</strong></p>
<p>(1) Tko s djetetom koje je navršilo petnaest godina koje mu je povjereno radi odgoja, učenja,<br />
čuvanja, dušebrižništva ili njege izvrši spolni odnošaj ili s njime izjednačenu spolnu radnju, ili<br />
ga navede da s drugom osobom izvrši spolni odnošaj ili s njime izjednačenu spolnu radnju, ili<br />
da samo nad sobom izvrši sa spolnim odnošajem izjednačenu spolnu radnju,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se srodnik po krvi ili po posvojenju u ravnoj<br />
lozi, očuh, maćeha ili izvanbračni drug ili životni partner ili neformalni životni partner<br />
roditelja djeteta koji s djetetom koje je navršilo petnaest godina izvrši spolni odnošaj ili s<br />
njime izjednačenu spolnu radnju, ili ga navede da s drugom osobom izvrši spolni odnošaj ili s<br />
njime izjednačenu spolnu radnju, ili da samo nad sobom izvrši sa spolnim odnošajem<br />
izjednačenu spolnu radnju.</p>
<p><strong>Zadovoljenje pohote pred djetetom mlađim od petnaest godina</strong></p>
<p><strong>Članak 160.</strong></p>
<p>(1) Tko pred djetetom mlađim od petnaest godina čini spolne radnje namijenjene<br />
zadovoljavanju vlastite ili tuđe pohote,</p>
<p>kaznit će se kaznom zatvora do jedne godine.</p>
<p>67</p>
<p>(2) Tko pred djetetom mlađim od petnaest godina počini kazneno djelo iz članka 152. do<br />
članka 155., članka 158. ili članka 159. ovoga Zakona,</p>
<p>kaznit će se kaznom zatvora do tri godine.</p>
<p>(3) Za pokušaj kaznenog djela iz stavka 1. i 2. ovoga članka počinitelj će se kazniti.</p>
<p><strong>Mamljenje djece za zadovoljenje spolnih potreba</strong></p>
<p><strong>Članak 161.</strong></p>
<p>(1) Punoljetna osoba koja osobi mlađoj od petnaest godina, u namjeri da ona ili druga osoba<br />
nad njom počini kazneno djelo iz članka 158. ovoga Zakona, putem informacijsko<br />
komunikacijskih tehnologija ili na drugi način predloži susret s njom ili drugom osobom i<br />
koja poduzme mjere da do tog susreta dođe,</p>
<p>kaznit će se kaznom zatvora do tri godine.</p>
<p>(2) Tko prikuplja, daje ili prenosi podatke o osobi mlađoj od petnaest godina radi počinjenja<br />
kaznenog djela iz stavka 1. ovoga članka,</p>
<p>kaznit će se kaznom zatvora do jedne godine.</p>
<p>(3) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Podvođenje djeteta</strong></p>
<p><strong>Članak 162.</strong></p>
<p>(1) Tko radi zarade ili druge koristi dijete namamljuje, vrbuje ili potiče na pružanje spolnih<br />
usluga, ili organizira ili omogući pružanje spolnih usluga s djetetom, a znao je ili je morao i<br />
mogao znati da se radi o djetetu,</p>
<p>kaznit će se kaznom zatvora od jedne do deset godina.</p>
<p>(2) Tko koristi spolne usluge djeteta koje je navršilo petnaest godina uz davanje bilo kakve<br />
naknade ili protučinidbe, a znao je ili je morao i mogao znati da se radi o djetetu,</p>
<p>kaznit će se kaznom zatvora od šest mjeseci do pet godina.</p>
<p>(3) Tko osobu za koju je znao ili je morao i mogao znati da je dijete radi zarade silom ili<br />
prijetnjom, obmanom, prijevarom, zlouporabom ovlasti ili teškog položaja ili odnosa<br />
zavisnosti, prisili ili navede na pružanje spolnih usluga, ili tko koristi spolne usluge tog djeteta<br />
uz naplatu, a znao je ili je morao i mogao znati za navedene okolnosti,</p>
<p>kaznit će se kaznom zatvora od tri do petnaest godina.</p>
<p>(4) Tko oglašava iskorištavanje spolnih usluga djeteta,</p>
<p>kaznit će se kaznom zatvora od šest mjeseci do pet godina.</p>
<p>68</p>
<p><strong>Iskorištavanje djece za pornografiju</strong></p>
<p><strong>Članak 163.</strong></p>
<p>(1) Tko dijete namamljuje, vrbuje ili potiče na sudjelovanje u snimanju dječje pornografije ili<br />
tko organizira ili omogući njezino snimanje,</p>
<p>kaznit će se kaznom zatvora od jedne do osam godina.</p>
<p>(2) Kaznom iz stavka 1. ovoga članka kaznit će se tko neovlašteno snima, proizvodi, nudi,<br />
čini dostupnim, distribuira, širi, uvozi, izvozi, pribavlja za sebe ili drugoga, prodaje, daje,<br />
prikazuje ili posjeduje dječju pornografiju ili joj svjesno pristupa putem informacijsko<br />
komunikacijskih tehnologija.</p>
<p>(3) Tko dijete silom ili prijetnjom, obmanom, prijevarom, zlouporabom ovlasti ili teškog<br />
položaja ili odnosa zavisnosti, prisili ili navede na snimanje dječje pornografije,</p>
<p>kaznit će se kaznom zatvora od tri do dvanaest godina.</p>
<p>(4) Posebne naprave, sredstva, računalni programi ili podaci namijenjeni, prilagođeni ili<br />
uporabljeni za počinjenje ili olakšavanje počinjenja kaznenog djela iz stavka 1., 2. i 3. ovoga<br />
članka će se oduzeti, a pornografski materijal koji je nastao počinjenjem kaznenog djela iz<br />
stavka 1., 2. i 3. ovoga članka će se i uništiti.</p>
<p>(5) Dijete se neće kazniti za proizvodnju i posjedovanje pornografskog materijala koji<br />
prikazuje njega samog ili njega i drugo dijete ako su oni sami taj materijal proizveli i<br />
posjeduju ga uz pristanak svakog od njih i isključivo za njihovu osobnu upotrebu.</p>
<p>(6) Dječja pornografija je materijal koji vizualno ili na drugi način prikazuje pravo dijete ili<br />
realno prikazano nepostojeće dijete ili osobu koja izgleda kao dijete, u pravom ili<br />
simuliranom spolno eksplicitnom ponašanju ili koji prikazuje spolne organe djece u spolne<br />
svrhe. Materijali koji imaju umjetnički, medicinski ili znanstveni značaj ne smatraju se<br />
pornografijom u smislu ovoga članka.</p>
<p><strong>Iskorištavanje djece za pornografske predstave</strong></p>
<p><strong>Članak 164.</strong></p>
<p>(1) Tko dijete namamljuje, vrbuje ili potiče na sudjelovanje u pornografskim predstavama,</p>
<p>kaznit će se kaznom zatvora od jedne do osam godina.</p>
<p>(2) Tko zarađuje od pornografskih predstava u kojima sudjeluje dijete ili na drugi način<br />
iskorištava dijete za pornografske predstave,</p>
<p>kaznit će se kaznom zatvora od jedne do deset godina.</p>
<p>(3) Tko silom ili prijetnjom, obmanom, prijevarom, zlouporabom ovlasti ili teškog položaja ili<br />
odnosa zavisnosti, prisili ili navede dijete na sudjelovanje u pornografskoj predstavi,</p>
<p>69</p>
<p>kaznit će se kaznom zatvora od tri do dvanaest godina.</p>
<p>(4) Kaznom zatvora iz stavka 1. ovoga članka kaznit će se tko gleda pornografsku predstavu<br />
uživo ili putem komunikacijskih sredstava ako je znao ili je morao i mogao znati da u njoj<br />
sudjeluje dijete.</p>
<p>(5) Posebne naprave, sredstva, računalni programi ili podaci namijenjeni, prilagođeni ili<br />
uporabljeni za počinjenje ili olakšavanje počinjenja kaznenog djela iz stavka 1., 2. i 3. ovoga<br />
članka će se oduzeti, a pornografski materijal koji je nastao počinjenjem kaznenog djela iz<br />
stavka 1. i 2. ovoga članka će se i uništiti.</p>
<p><strong>Upoznavanje djece s pornografijom</strong></p>
<p><strong>Članak 165.</strong></p>
<p>(1) Tko djetetu mlađem od petnaest godina proda, pokloni, prikaže ili javnim izlaganjem,<br />
posredstvom računalnog sustava, mreže ili medija za pohranu računalnih podataka ili na drugi<br />
način učini pristupačnim spise, slike, audiovizualne sadržaje ili druge predmete<br />
pornografskog sadržaja ili mu prikaže pornografsku predstavu,</p>
<p>kaznit će se kaznom zatvora do tri godine.</p>
<p>(2) Predmeti, posebne naprave, sredstva, računalni programi ili podaci namijenjeni,<br />
prilagođeni ili uporabljeni za počinjenje ili olakšavanje počinjenja kaznenog djela iz stavka 1.<br />
ovoga članka će se oduzeti, a pornografski materijal će se i uništiti.</p>
<p>(3) Pornografijom se u smislu ovoga članka smatra materijal koji vizualno ili na drugi način<br />
prikazuje osobu u pravom ili simuliranom spolno eksplicitnom ponašanju ili koji prikazuje<br />
spolne organe ljudi u spolne svrhe. Materijali koji imaju umjetnički, medicinski ili znanstveni<br />
značaj ne smatraju se pornografijom u smislu ovoga članka.</p>
<p><strong>Teška kaznena djela spolnog zlostavljanja i iskorištavanja djeteta</strong></p>
<p><strong>Članak 166.</strong></p>
<p>(1) Ako je kaznenim djelom iz članka 158. stavak 1., članka 162. stavka 1. i 2., članka 163.<br />
stavka 1. i 2. te članka 164. stavka 1. ovoga Zakona djetetu nanesena teška tjelesna ozljeda ili<br />
je narušen njegov tjelesni ili emocionalni razvoj ili je dijete ostalo trudno, ako je u djelu<br />
sudjelovalo više počinitelja, ili je djelo počinjeno nad posebno ranjivim djetetom ili je<br />
počinjeno od bliske osobe ili osobe s kojom dijete živi u zajedničkom kućanstvu, ili je<br />
počinjeno na osobito okrutan ili osobito ponižavajući način,</p>
<p>počinitelj će se kazniti kaznom zatvora od tri do petnaest godina.</p>
<p>(2) Ako je kaznenim djelom iz članka 158. stavka 5., članka 162. stavka 3., članka 163. stavka<br />
3. i članka 164. stavka 2. ovoga Zakona djetetu nanesena teška tjelesna ozljeda ili je narušen<br />
njegov tjelesni ili emocionalni razvoj ili je dijete ostalo trudno, ako je u djelu sudjelovalo više<br />
počinitelja, ili je djelo počinjeno nad posebno ranjivim djetetom ili je počinjeno od bliske</p>
<p>70</p>
<p>osobe ili osobe s kojom dijete živi u zajedničkom kućanstvu, ili je počinjeno na osobito<br />
okrutan ili osobito ponižavajući način,</p>
<p>počinitelj će se kazniti kaznom zatvora najmanje pet godina.</p>
<p>(3) Ako je kaznenim djelom iz članka 158., članka 162., članka 163. ili članka 164. ovoga<br />
Zakona prouzročena smrt djeteta,</p>
<p>počinitelj će se kazniti kaznom zatvora najmanje deset godina ili dugotrajnim zatvorom.</p>
<p><strong>GLAVA OSAMNAESTA (XVIII.)</strong><br />
<strong>KAZNENA DJELA PROTIV BRAKA, OBITELJI I DJECE</strong></p>
<p><strong>Dvobračnost</strong></p>
<p><strong>Članak 167.</strong></p>
<p>(1) Tko sklopi novi brak iako se već nalazi u braku ili tko sklopi brak s osobom za koju zna da<br />
se već nalazi u braku,</p>
<p>kaznit će se kaznom zatvora do jedne godine.</p>
<p>(2) Ako je prijašnji brak u međuvremenu prestao, kazneni progon neće se poduzeti.</p>
<p><strong>Omogućavanje sklapanja nedozvoljenog braka</strong></p>
<p><strong>Članak 168.</strong></p>
<p>Ovlaštena osoba pred kojom se sklapa brak koja omogući sklapanje braka iako nisu ispunjene<br />
sve zakonske pretpostavke za postojanje i valjanost braka,</p>
<p>kaznit će se kaznom zatvora do tri godine.</p>
<p><strong>Prisila na sklapanje braka</strong></p>
<p><strong>Članak 169.</strong></p>
<p>(1) Tko prisili drugu osobu na sklapanje braka,</p>
<p>kaznit će se kaznom zatvora od šest mjeseci do pet godina.</p>
<p>(2) Tko namamljuje osobu u drugu državu od one u kojoj ova prebiva da bi je tamo prisilio na<br />
sklapanje braka,</p>
<p>kaznit će se kaznom zatvora do tri godine.</p>
<p><strong>Omogućavanje izvanbračnog života s djetetom</strong></p>
<p><strong>Članak 170.</strong></p>
<p>(1) Punoljetna osoba koja živi s djetetom mlađim od šesnaest godina, a time ne čini neko<br />
drugo kazneno djelo za koje je propisana teža kazna,</p>
<p>71</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko djetetu mlađem od šesnaest godina<br />
omogući izvanbračni život s drugom osobom ili ga na to navede, a time ne čini neko drugo<br />
kazneno djelo za koje je propisana teža kazna.</p>
<p>(3) Tko djelo iz stavka 2. ovoga članka počini iz koristoljublja,</p>
<p>kaznit će se kaznom zatvora od šest mjeseci do pet godina.</p>
<p><strong>Ostavljanje u teškom položaju blisku osobu</strong></p>
<p><strong>Članak 171.</strong></p>
<p>Tko kršenjem svojih zakonskih obiteljskih obveza ostavi u teškom položaju blisku osobu koji<br />
se ne može sam o sebi skrbiti,</p>
<p>kaznit će se kaznom zatvora do tri godine.</p>
<p><strong>Povreda dužnosti uzdržavanja</strong></p>
<p><strong>Članak 172.</strong></p>
<p>(1) Tko ne uzdržava osobu koju je po zakonu dužan uzdržavati i to na način, u visini i u<br />
rokovima određenim ovršnom ispravom,</p>
<p>kaznit će se kaznom zatvora do jedne godine.</p>
<p>(2) Ako se obveza iz stavka 1. ovoga članka odnosi na uzdržavanje djeteta ili osobe koja zbog<br />
starosti, bolesti, mentalnog ili tjelesnog oštećenja nije sposobna za rad,</p>
<p>počinitelj će se kazniti kaznom zatvora do tri godine.</p>
<p>(3) Nema kaznenog djela ako počinitelj dokaže da iz opravdanih razloga nije bio u<br />
mogućnosti plaćati uzdržavanje iz stavka 1. ili 2. ovoga članka.</p>
<p><strong>Neprovođenje odluke za zaštitu dobrobiti djeteta</strong></p>
<p><strong>Članak 173.</strong></p>
<p>(1) Tko ne provodi, spriječi ili onemogući provođenje odluke za zaštitu dobrobiti djeteta koju<br />
je odredio sud, centar za socijalnu skrb ili državno tijelo,</p>
<p>kaznit će se kaznom zatvora do jedne godine.</p>
<p>(2) Službena osoba na radu u ustanovi ili državnom tijelu ili odgovorna osoba u obavljanju<br />
javne ovlasti koja ne provodi odluke suda ili državnih tijela ili pravodobno ne ispunjava<br />
zakonske obveze za zaštitu djeteta pa zbog toga bude ugroženo zdravlje ili razvoj djeteta,</p>
<p>kaznit će se kaznom zatvora do tri godine.</p>
<p>(3) Ako je kazneno djelo iz stavka 2. ovoga članka počinjeno iz nehaja,</p>
<p>72</p>
<p>počinitelj će se kazniti kaznom zatvora do jedne godine.</p>
<p>(4) Počinitelj koji omogući provođenje odluke iz stavka 1. ovoga članka prije započinjanja<br />
kaznenog postupka, može se osloboditi kazne.</p>
<p><strong>Oduzimanje djeteta</strong></p>
<p><strong>Članak 174.</strong></p>
<p>(1) Tko dijete oduzme od roditelja, posvojitelja, skrbnika, druge osobe ili ustanove kojoj je<br />
ono povjereno, protupravno ga zadrži ili mu onemogućava da živi s osobom ili u ustanovi<br />
kojoj je povjereno,</p>
<p>kaznit će se kaznom zatvora od šest mjeseci do pet godina.</p>
<p>(2) Ako kazneno djelo iz stavka 1. ovoga članka počini roditelj ili posvojitelj,</p>
<p>kaznit će se kaznom zatvora do tri godine.</p>
<p>(3) Tko kazneno djelo iz stavka 1. ovoga članka počini s ciljem da dijete trajno zadrži, ili ako<br />
je zbog kaznenog djela iz stavka 1. ovoga članka dijete napustilo područje Republike<br />
Hrvatske, ili je teže ugroženo zdravlje, odgoj, školovanje ili je na drugi način teško ugrožena<br />
dobrobit djeteta,</p>
<p>kaznit će se kaznom zatvora od jedne do deset godina.</p>
<p>(4) Roditelj ili posvojitelj koji kazneno djelo iz stavka 1. ovoga članka počini s ciljem da<br />
trajno zadrži dijete ili na način da dijete napusti područje Republike Hrvatske,</p>
<p>kaznit će se kaznom zatvora od šest mjeseci do pet godina.</p>
<p>(5) Ako je kaznenim djelom iz stavka 1., 2., 3. i 4. ovoga članka prouzročena smrt djeteta,</p>
<p>počinitelj će se kazniti kaznom zatvora od tri do petnaest godina.</p>
<p>(6) Za pokušaj kaznenog djela iz stavka 2. ovoga članka počinitelj će se kazniti.</p>
<p>(7) Počinitelj koji vrati dijete prije započinjanja kaznenog postupka, može se osloboditi kazne.</p>
<p><strong>Promjena obiteljskog stanja</strong></p>
<p><strong>Članak 175.</strong></p>
<p>(1) Tko podmetanjem, zamjenom, davanjem lažnih podataka ili na drugi način promijeni<br />
obiteljsko stanje djeteta,</p>
<p>kaznit će se kaznom zatvora do tri godine.</p>
<p>(2) Tko iz nehaja zamijeni ili na drugi način promijeni obiteljsko stanje djeteta,</p>
<p>kaznit će se kaznom zatvora do jedne godine.</p>
<p>73</p>
<p>(3) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Napuštanje djeteta</strong></p>
<p><strong>Članak 176.</strong></p>
<p>Tko napusti svoje dijete s ciljem da ga se trajno riješi,</p>
<p>kaznit će se kaznom zatvora do tri godine.</p>
<p><strong>Povreda djetetovih prava</strong></p>
<p><strong>Članak 177.</strong></p>
<p>(1) Roditelj, posvojitelj, skrbnik ili druga osoba koja grubo zanemaruje svoje dužnosti<br />
podizanja, odgoja i obrazovanja djeteta,</p>
<p>kaznit će se kaznom zatvora do tri godine.</p>
<p>(2) Tko zlostavi dijete ili ga prisili na pretjerani rad ili rad koji ne odgovara njegovoj životnoj<br />
dobi, na prosjačenje ili ga navodi na drugo ponašanje koje je štetno za njegov razvoj ili na<br />
drugi način grubo povrijedi djetetova prava,</p>
<p>kaznit će se kaznom zatvora od šest mjeseci do pet godina.</p>
<p>(3) Ako se zbog kaznenog djela iz stavka 1. i 2. ovoga članka dijete odalo prosjačenju,<br />
prostituciji ili drugim oblicima društveno neprihvatljivog ponašanja, ili je prouzročena teška<br />
tjelesna ozljeda djeteta,</p>
<p>počinitelj će se kazniti kaznom zatvora od jedne do osam godina.</p>
<p>(4) Ako je kaznenim djelom iz stavka 1. i 2. ovoga članka prouzročena smrt djeteta,</p>
<p>počinitelj će se kazniti kaznom zatvora od tri do petnaest godina.</p>
<p><strong>Povreda privatnosti djeteta</strong></p>
<p><strong>Članak 178.</strong></p>
<p>(1) Tko iznese ili pronese nešto iz osobnog ili obiteljskog života djeteta, protivno propisima<br />
objavi djetetovu fotografiju ili otkrije identitet djeteta, što je kod djeteta izazvalo<br />
uznemirenost, porugu vršnjaka ili drugih osoba ili je na drugi način ugrozilo dobrobit djeteta,</p>
<p>kaznit će se kaznom zatvora do jedne godine.</p>
<p>(2) Tko djelo iz stavka 1. ovoga članka počini putem tiska, radija, televizije, računalnog<br />
sustava ili mreže, na javnom skupu ili na drugi način zbog čega je ono postalo pristupačno<br />
većem broju osoba,</p>
<p>kaznit će se kaznom zatvora do dvije godine.</p>
<p>74</p>
<p>(3) Tko djelo iz stavka 1. i 2. ovoga članka počini kao službena osoba ili u obavljanju<br />
profesionalne djelatnosti,</p>
<p>kaznit će se kaznom zatvora do tri godine.</p>
<p><strong>Rodoskvrnuće</strong></p>
<p><strong>Članak 179.</strong></p>
<p>(1) Tko izvrši spolni odnošaj ili s njim izjednačenu spolnu radnju sa srodnikom u ravnoj lozi,<br />
bratom, sestrom, polubratom ili polusestrom, po krvi ili po posvojenju.</p>
<p>kaznit će se kaznom zatvora do jedne godine.</p>
<p>(2) Neće se kazniti osoba koja je u vrijeme izvršenja radnje iz stavka 1. ovoga članka bila<br />
dijete.</p>
<p><strong>Nasilje u obitelji</strong></p>
<p><strong>Članak 179.a</strong></p>
<p>Tko teško krši propise o zaštiti od nasilja u obitelji i time kod člana obitelji ili bliske osobe<br />
izazove strah za njezinu sigurnost ili sigurnost njoj bliskih osoba ili je dovede u ponižavajući<br />
položaj, a time nije počinjeno teže kazneno djelo,</p>
<p>kaznit će se kaznom zatvora do tri godine.</p>
<p><strong>GLAVA DEVETNAESTA (XIX.)</strong><br />
<strong>KAZNENA DJELA PROTIV ZDRAVLJA LJUDI</strong></p>
<p><strong>Širenje i prenošenje zarazne bolesti</strong></p>
<p><strong>Članak 180.</strong></p>
<p>(1) Tko ne postupi po propisima ili naredbama kojima nadležno državno tijelo naređuje<br />
preglede, dezinfekciju, dezinsekciju, deratizaciju, odvajanje bolesnika ili drugu mjeru za<br />
sprečavanje i suzbijanje zarazne bolesti među ljudima, odnosno za sprječavanje i suzbijanje<br />
zarazne bolesti životinja od kojih mogu oboljeti i ljudi, pa zbog toga dođe do opasnosti od<br />
širenja zarazne bolesti među ljudima ili prenošenja zarazne bolesti sa životinja na ljude,</p>
<p>kaznit će se kaznom zatvora do dvije godine.</p>
<p>(2) Tko ne pridržavajući se mjera zaštite drugoga zarazi opasnom zaraznom bolešću,</p>
<p>kaznit će se kaznom zatvora do tri godine.</p>
<p>(3) Ako je kazneno djelo iz stavka 1. i 2. ovoga članka počinjeno iz nehaja,</p>
<p>počinitelj će se kazniti kaznom zatvora do jedne godine.</p>
<p>75</p>
<p>(4) Kazneno djelo iz stavka 2. ovoga članka kad se radi o spolno prenosivoj bolesti progoni se<br />
po prijedlogu oštećenika, osim ako je kazneno djelo počinjeno na štetu djeteta.</p>
<p><strong>Nesavjesno liječenje</strong></p>
<p><strong>Članak 181.</strong></p>
<p>(1) Doktor medicine, doktor dentalne medicine ili drugi zdravstveni radnik koji obavljajući<br />
zdravstvenu djelatnost primijeni očito nepodobno sredstvo ili način liječenja ili na drugi način<br />
očito ne postupi po pravilima zdravstvene struke ili očito nesavjesno postupa pa time<br />
prouzroči pogoršanje bolesti ili narušenje zdravlja druge osobe,</p>
<p>kaznit će se kaznom zatvora do jedne godine.</p>
<p>(2) Ako je kaznenim djelom navedenim u stavku 1. ovoga članka prouzročena teška tjelesna<br />
ozljeda drugoj osobi ili je postojeća bolest znatno pogoršana,</p>
<p>počinitelj će se kazniti kaznom zatvora do tri godine.</p>
<p>(3) Ako je kaznenim djelom navedenim u stavku 1. ovoga članka prouzročena osobito teška<br />
tjelesna ozljeda drugoj osobi ili je kod druge osobe došlo do prekida trudnoće,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Ako je kaznenim djelom navedenim u stavku 1. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od tri do dvanaest godina.</p>
<p>(5) Ako je kazneno djelo iz stavka 1. ovoga članka počinjeno iz nehaja,</p>
<p>počinitelj će se kazniti kaznom zatvora do šest mjeseci.</p>
<p>(6) Ako je kazneno djelo iz stavka 2. ovoga članka počinjeno iz nehaja,</p>
<p>počinitelj će se kazniti kaznom zatvora do jedne godine.</p>
<p>(7) Ako je kazneno djelo iz stavka 3. ovoga članka počinjeno iz nehaja,</p>
<p>počinitelj će se kazniti kaznom zatvora do tri godine.</p>
<p>(8) Ako je kazneno djelo iz stavka 4. ovoga članka počinjeno iz nehaja,</p>
<p>počinitelj će se kazniti kaznom zatvora od jedne do osam godina.</p>
<p><strong>Nedozvoljeno uzimanje i presađivanje dijelova ljudskog tijela</strong></p>
<p><strong>Članak 182.</strong></p>
<p>(1) Doktor medicine, doktor dentalne medicine ili drugi zdravstveni radnik koji bez<br />
propisanog pristanka ili medicinski neopravdano uzme organ, tkivo, stanicu, zametak ili fetus<br />
živog darivatelja, ili ih presadi primatelju ili upotrijebi za postupak medicinske oplodnje,</p>
<p>76</p>
<p>kaznit će se kaznom zatvora od jedne do deset godina.</p>
<p>(2) Ako je kaznenim djelom navedenim u stavku 1. ovoga članka prouzročena smrt osobe,</p>
<p>počinitelj će se kazniti kaznom zatvora od tri do petnaest godina.</p>
<p>(3) Doktor medicine, doktor dentalne medicine ili drugi zdravstveni radnik koji radi<br />
presađivanja uzme dio tijela umrle osobe iako zna da je ta osoba ili njezin zakonski zastupnik,<br />
odnosno skrbnik, za života dao pisanu izjavu o nedarivanju, ili tko bez propisanog pristanka<br />
uzme radi presađivanja dio tijela umrlog djeteta ili umrle punoljetne osobe koja nije imala<br />
sposobnost rasuđivanja,</p>
<p>kaznit će se kaznom zatvora do jedne godine.</p>
<p><strong>Nepružanje medicinske pomoći u hitnim stanjima</strong></p>
<p><strong>Članak 183.</strong></p>
<p>Doktor medicine, doktor dentalne medicine ili drugi zdravstveni radnik koji bez odgađanja ne<br />
pruži medicinsku pomoć osobi kojoj je takva pomoć potrebna zbog opasnosti od nastupanja<br />
trajne štetne posljedice po njezino zdravlje ili za njezin život,</p>
<p>kaznit će se kaznom zatvora do tri godine.</p>
<p><strong>Nadriliječništvo</strong></p>
<p><strong>Članak 184.</strong></p>
<p>(1) Tko se nemajući propisanu stručnu spremu bavi liječenjem ili pružanjem druge<br />
medicinske pomoći,</p>
<p>kaznit će se kaznom zatvora do jedne godine.</p>
<p>(2) Ako je djelom iz stavka 1. ovoga članka izazvana teška tjelesna ozljeda ili znatno<br />
pogoršanje bolesti,</p>
<p>počinitelj će se kazniti kaznom zatvora od šest mjeseci do pet godina.</p>
<p>(3) Ako je djelom iz stavka 1. ovoga članka kod druge osobe izazvana osobito teška tjelesna<br />
ozljeda ili prekid trudnoće,</p>
<p>počinitelj će se kazniti kaznom zatvora od jedne do deset godina.</p>
<p>(4) Ako je djelom iz stavka 1. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od tri do petnaest godina.</p>
<p>(5) Sredstva upotrijebljena za liječenje iz stavka 1. ovoga članka će se oduzeti.</p>
<p><strong>Krivotvorenje lijekova ili medicinskih proizvoda</strong></p>
<p><strong>Članak 185.</strong></p>
<p>77</p>
<p>(1) Tko proizvede krivotvoren lijek, djelatnu tvar, pomoćnu tvar, medicinski proizvod,<br />
njegove sastavne dijelove ili pribor, ili preinači pravi lijek, djelatnu tvar, pomoćnu tvar ili<br />
medicinski proizvod, njegove sastavne dijelove ili pribor,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko nabavlja ili nudi da nabavi, skladišti,<br />
uvozi ili izvozi, stavi u promet kao pravi, krivotvoren ili preinačen lijek, djelatnu tvar,<br />
pomoćnu tvar, medicinski proizvod, njegove sastavne dijelove ili pribor.</p>
<p>(3) Tko izradi lažno ili preinači izvorno unutarnje ili vanjsko pakovanje lijeka ili medicinskog<br />
proizvoda, sažetak opisa svojstava lijeka, uputu o lijeku, uputu za uporabu medicinskog<br />
proizvoda, dokumentaciju o djelatnoj ili pomoćnoj tvari,</p>
<p>kaznit će se kaznom zatvora do tri godine.</p>
<p>(4) Kaznom iz stavka 3. ovoga članka kaznit će se tko upotrijebi izvorno unutarnje ili vanjsko<br />
pakovanje lijeka ili medicinskog proizvoda, sažetak opisa svojstava lijeka, uputu o lijeku,<br />
uputu za uporabu medicinskog proizvoda, dokumentaciju o djelatnoj ili pomoćnoj tvari, izvan<br />
onoga za što su bili namijenjeni u legalnom snabdjevnom lancu lijekova i medicinskih<br />
proizvoda.</p>
<p>(5) Tko djelo iz stavka 1, 2., 3. i 4. ovoga članka počini zloupotrebljavajući povjerenje koje<br />
uživa kao stručnjak, proizvođač ili dobavljač, ili ga počini putem sredstava pogodnih za<br />
masovnu distribuciju kao što su informacijski sustavi uključujući i internet,</p>
<p>kaznit će se kaznom zatvora od jedne do osam godina.</p>
<p>(6) Za pokušaj kaznenog djela iz stavka 3. i 4. ovoga članka počinitelj će se kazniti.</p>
<p>(7) Proizvodi i sredstva za proizvodnju će se oduzeti.</p>
<p><strong>Proizvodnja i stavljanje u promet štetnih proizvoda za liječenje</strong></p>
<p><strong>Članak 186.</strong></p>
<p>(1) Tko kao lijek, homeopatski ili medicinski proizvod pripravi ili proizvede radi prodaje ili<br />
radi drugog načina stavljanja u promet pripravke ili proizvode koji su štetni za zdravlje ljudi,<br />
pa time izazove opasnost za zdravlje druge osobe,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko nabavlja, prerađuje, raspodjeljuje ili<br />
stavlja u promet zaraženu krv ili drugo tkivo ili iz njih izrađuje sredstva za liječenje.</p>
<p>(3) Tko kazneno djelo iz stavka 1. i 2. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p>(4) Proizvodi i sredstva za proizvodnju će se oduzeti.</p>
<p>78</p>
<p><strong>Nesavjesno postupanje pri pripravljanju i izdavanju lijekova</strong></p>
<p><strong>Članak 187.</strong></p>
<p>(1) Ljekarnik ili druga osoba ovlaštena za pripravljanje ili izdavanje lijekova za uporabu u<br />
medicini, koja pripravi lijek protivno pravilima svoje struke ili izda pogrešan lijek, pa time<br />
izazove opasnost za zdravlje druge osobe,</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno iz nehaja,</p>
<p>počinitelj će se kazniti kaznom zatvora do jedne godine.</p>
<p><strong>Proizvodnja i stavljanje u promet proizvoda štetnih za ljudsko zdravlje</strong></p>
<p><strong>Članak 188.</strong></p>
<p>(1) Tko proizvodi, prodaje ili na drugi način stavi u promet zdravstveno neispravnu hranu ili<br />
druge proizvode štetne za ljudsko zdravlje, pa time izazove opasnost za zdravlje druge osobe,</p>
<p>kaznit će se kaznom zatvora do tri godine.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p><strong>Nesavjesni pregled mesa za prehranu</strong></p>
<p><strong>Članak 189.</strong></p>
<p>(1) Veterinarski inspektor ili druga osoba ovlaštena za pregled životinja za klanje, mesa ili<br />
životinjskih proizvoda namijenjenih za prehranu ljudi koja protivno propisima ili pravilima<br />
struke, pregleda životinje za klanje, meso, ili životinjske proizvode namijenjene za prehranu<br />
ljudi ili uopće ne obavi pregled koji je dužna obaviti i time omogući stavljanje u promet<br />
životinja za klanje, mesa ili životinjskih proizvoda namijenjenih za prehranu ljudi koji su<br />
štetni za zdravlje ljudi, pa time izazove opasnost za zdravlje druge osobe,</p>
<p>kaznit će se kaznom zatvora do tri godine.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p><strong>Neovlaštena proizvodnja i promet drogama</strong></p>
<p><strong>Članak 190.</strong></p>
<p>(1) Tko neovlašteno proizvede ili preradi tvari koje su propisom proglašene drogom,</p>
<p>kaznit će se kaznom zatvora od šest mjeseci do pet godina.</p>
<p>79</p>
<p>(2) Tko proizvede, preradi, prenese, izveze ili uveze, nabavi ili posjeduje tvari iz stavka 1.<br />
ovoga članka koje su namijenjene neovlaštenoj prodaji ili stavljanju na drugi način u promet<br />
ili ih neovlašteno ponudi na prodaju, proda ili posreduje u prodaji ili kupnji ili na drugi način<br />
neovlašteno stavi u promet,</p>
<p>kaznit će se kaznom zatvora od jedne do dvanaest godina.</p>
<p>(3) Tko ponudi na prodaju, proda ili posreduje u prodaji tvari iz stavka 1. ovoga članka osobi<br />
s težim duševnim smetnjama, ili djetetu, ili to učini u školi ili na drugom mjestu koje služi<br />
obrazovanju, odgoju, sportskoj ili društvenoj aktivnosti djece ili u njegovoj neposrednoj<br />
blizini ili u kaznenoj ustanovi, ili tko za počinjenje djela iz stavka 2. ovoga članka iskoristi<br />
dijete, ili ako to učini službena osoba u obavljanju službe ili odgovorna osoba u obavljanju<br />
javne ovlasti,</p>
<p>kaznit će se kaznom zatvora od tri do petnaest godina.</p>
<p>(4) Tko organizira mrežu preprodavatelja ili posrednika radi počinjenja kaznenog djela iz<br />
stavka 2. i 3. ovoga članka,</p>
<p>kaznit će se kaznom zatvora od najmanje tri godine.</p>
<p>(5) Tko kaznenim djelom iz stavka 2., 3. i 4. ovoga članka prouzroči znatno oštećenje zdravlja<br />
većeg broja ljudi ili smrt osobe kojoj je prodao tvar iz stavka 1. ovoga članka ili je posredovao<br />
u njezinoj prodaji,</p>
<p>kaznit će se kaznom zatvora od najmanje pet godina.</p>
<p>(6) Tko napravi, nabavi, prenese, izveze ili uveze ili posjeduje opremu, materijal ili tvari koje<br />
se mogu uporabiti za izradu tvari iz stavka 1. ovoga članka, za koje zna da su namijenjeni<br />
njihovoj neovlaštenoj proizvodnji,</p>
<p>kaznit će se kaznom zatvora od šest mjeseci do pet godina.</p>
<p>(7) Proizvodnjom droge u smislu ovoga Zakona smatra se i neovlašteni uzgoj biljke ili gljive<br />
iz koje se može dobiti droga.</p>
<p>(8) Tvari iz stavka 1. ovoga članka, tvari koje se mogu uporabiti za njihovu izradu, biljke,<br />
gljive ili dijelovi biljaka ili gljiva iz kojih se mogu dobiti tvari iz stavka 1. ovoga članka,<br />
sredstva za njihovu proizvodnju ili preradu, sredstva prijevoza preuređena za skrivanje tih<br />
tvari i sredstva za njihovo trošenje će se oduzeti.</p>
<p>(9) Počinitelja kaznenog djela iz stavka 1., 2., 3., 4. i 6. ovoga članka koji je dobrovoljno bitno<br />
pridonio otkrivanju djela iz ovoga članka sud može osloboditi kazne.</p>
<p><strong>Omogućavanje trošenja droga</strong></p>
<p><strong>Članak 191.</strong></p>
<p>80</p>
<p>(1) Tko navodi drugoga na trošenje tvari iz članka 190. stavka 1. ovoga Zakona, ili mu da da<br />
ih troši on ili druga osoba, ili stavi drugome na raspolaganje prostor radi njihovog trošenja, ili<br />
mu na drugi način omogući njihovo trošenje,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kazneno djelo iz stavka 1. ovoga članka počinjeno prema djetetu ili osobi s težim<br />
duševnim smetnjama ili u školi ili na drugom mjestu koje služi obrazovanju, odgoju,<br />
sportskoj ili društvenoj aktivnosti djece ili u njegovoj neposrednoj blizini ili u kaznenoj<br />
ustanovi, prema više osoba ili ako je djelo iz stavka 1. ovoga članka počinila službena osoba,<br />
zdravstveni radnik, socijalni radnik, nastavnik, odgojitelj ili trener iskorištavajući svoj<br />
položaj,</p>
<p>počinitelj će se kazniti kaznom zatvora od jedne do deset godina.</p>
<p>(3) Tko kaznenim djelom iz stavka 1. i 2. ovoga članka prouzroči smrt osobe kojoj je dao tvar<br />
iz stavka 1. ovoga članka,</p>
<p>kaznit će se kaznom zatvora od tri do petnaest godina.</p>
<p>(4) Tvari iz stavka 1. ovoga članka i sredstva za njihovo pripravljanje i trošenje će se oduzeti.</p>
<p>(5) Počinitelja kaznenog djela iz stavka 1. i 2. ovoga članka koji je dobrovoljno bitno pridonio<br />
otkrivanju kaznenog djela iz članka 190. i članka 191. ovoga Zakona sud može osloboditi<br />
kazne.</p>
<p><strong>Neovlaštena proizvodnja i promet tvari zabranjenih u sportu</strong></p>
<p><strong>Članak 191.a</strong></p>
<p>(1) Tko proizvede, preradi, prenese, izveze ili uveze, nabavi ili posjeduje tvari zabranjene u<br />
sportu koje su namijenjene neovlaštenoj prodaji ili stavljanju na drugi način u promet ili ih<br />
neovlašteno ponudi na prodaju, proda ili posreduje u prodaji ili kupnji ili na drugi način stavi<br />
u promet, ili navodi drugoga na trošenje tih tvari ili mu da da ih troši on ili druga osoba,</p>
<p>kaznit će se kaznom zatvora do tri godine.</p>
<p>(2) Tko ponudi na prodaju, proda, posreduje u prodaji tvari iz stavka 1. ovoga članka djetetu<br />
ili osobi s težim duševnim smetnjama, ili ga navodi na njihovo trošenje, ili mu ih da da ih<br />
troši, ili to učini u školi ili na drugom mjestu koje služi obrazovanju, odgoju, sportskoj ili<br />
društvenoj aktivnosti djece ili u njegovoj neposrednoj blizini ili u kaznenoj ustanovi, ili tko za<br />
počinjenje djela iz stavka 1. ovoga članka iskoristi dijete, ili ako to učini službena osoba u<br />
obavljanju službe ili odgovorna osoba u obavljanju javne ovlasti,</p>
<p>kaznit će se kaznom zatvora od šest mjeseci do pet godina.</p>
<p>(3) Tko organizira mrežu preprodavatelja ili posrednika radi počinjenja kaznenog djela iz<br />
stavka 1. i 2. ovoga članka,</p>
<p>81</p>
<p>kaznit će se kaznom zatvora od jedne do osam godina.</p>
<p>(4) Tko kaznenim djelom iz stavka 1., 2. i 3. ovoga članka prouzroči smrt osobe kojoj je<br />
prodao tvar iz stavka 1. ovoga članka ili je posredovao u njezinoj prodaji,</p>
<p>kaznit će se kaznom zatvora od tri do petnaest godina.</p>
<p>(5) Tvari iz stavka 1. ovoga članka, tvari koje se mogu uporabiti za njihovu izradu, sredstva za<br />
njihovu proizvodnju ili preradu, sredstva prijevoza preuređena za skrivanje tih tvari i sredstva<br />
za njihovo trošenje će se oduzeti.</p>
<p>(6) Počinitelja kaznenog djela iz stavka 1., 2. i 3., ovoga članka koji je dobrovoljno bitno<br />
pridonio otkrivanju djela iz ovoga članka sud može osloboditi kazne.</p>
<p><strong>Teška kaznena djela protiv zdravlja ljudi</strong></p>
<p><strong>Članak 192.</strong></p>
<p>(1) Ako je kaznenim djelom iz članka 180. stavka 1. i 2., članka 183., članka 186. stavka 1. i<br />
2., članka 187. stavka 1., članka 188. stavka 1., članka 189. stavka 1. ovoga Zakona<br />
prouzročena teška tjelesna ozljeda drugoj osobi ili je postojeća bolest znatno pogoršana,</p>
<p>počinitelj će se kazniti kaznom zatvora od šest mjeseci do pet godina.</p>
<p>(2) Ako je kaznenim djelima navedenim u stavku 1. ovoga članka prouzročena osobito teška<br />
tjelesna ozljeda drugoj osobi ili je kod druge osobe došlo do prekida trudnoće,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je kaznenim djelima navedenim u stavku 1. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od tri do dvanaest godina.</p>
<p>(4) Ako je kaznenim djelom iz članka 180. stavka 3., članka 186. stavka 3., članka 187. stavka<br />
2., članka 188. stavka 2. i članka 189. stavka 2. ovoga Zakona prouzročena teška tjelesna<br />
ozljeda druge osobe ili je postojeća bolest znatno pogoršana,</p>
<p>počinitelj će se kazniti kaznom zatvora do tri godine.</p>
<p>(5) Ako je kaznenim djelima navedenim u stavku 4. ovoga članka prouzročena osobito teška<br />
tjelesna ozljeda drugoj osobi ili je kod druge osobe došlo do prekida trudnoće,</p>
<p>počinitelj će se kazniti kaznom zatvora od šest mjeseci do pet godina.</p>
<p>(6) Ako je kaznenim djelima navedenim u stavku 4. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od jedne do osam godina.</p>
<p>82</p>
<p><strong>GLAVA DVADESETA (XX.)</strong><br />
<strong>KAZNENA DJELA PROTIV OKOLIŠA</strong></p>
<p><strong>Onečišćenje okoliša</strong></p>
<p><strong>Članak 193.</strong></p>
<p>(1) Tko protivno propisima otpusti, unese ili ispusti količinu tvari ili ionizirajućeg zračenja u<br />
zrak, tlo, podzemlje, vodu ili more kojom se može trajnije ili u znatnoj mjeri ugroziti njihova<br />
kakvoća ili se mogu u znatnoj mjeri ili na širem području ugroziti životinje, bilje ili gljive, ili<br />
se može ugroziti život ili zdravlje ljudi,</p>
<p>kaznit će se kaznom zatvora od šest mjeseci do pet godina.</p>
<p>(2) Tko otpusti, unese ili ispusti tvari ili ionizirajuće zračenje u zrak, tlo, podzemlje, vodu ili<br />
more i time ugrozi život ili zdravlje ljudi,</p>
<p>kaznit će se kaznom zatvora od jedne do osam godina.</p>
<p>(3) Tko kazneno djelo iz stavka 1. ovoga članka počini iz nehaja, kaznit će se kaznom zatvora<br />
do dvije godine, a za kazneno djelo iz stavka 2. ovoga članka kaznom zatvora do tri godine.</p>
<p><strong>Ispuštanje onečišćujućih tvari s plovnog objekta</strong></p>
<p><strong>Članak 194.</strong></p>
<p>(1) Tko protivno propisima ispusti onečišćujuće tvari s pomorskog objekta u more ili s<br />
plovnog objekta u kopnene vode, i time pogorša njihovu kakvoću,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko protivno propisima ispušta manje<br />
količine onečišćujućih tvari s pomorskog objekta u more ili s plovnog objekta u kopnene<br />
vode, a što u svojoj ukupnosti ima za rezultat pogoršanje njihove kakvoće.</p>
<p>(3) Tko djelo iz stavka 1. i 2. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p><strong>Ugrožavanje ozonskog sloja</strong></p>
<p><strong>Članak 195.</strong></p>
<p>(1) Tko protivno propisima proizvodi, uvozi, izvozi, stavlja u promet ili koristi tvari koje<br />
oštećuju ozonski sloj,</p>
<p>kaznit će se kaznom zatvora do tri godine.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p>83</p>
<p><strong>Ugrožavanje okoliša otpadom</strong></p>
<p><strong>Članak 196.</strong></p>
<p>(1) Tko protivno propisima u jednoj ili više naizgled povezanih pošiljaka izvrši nedozvoljeni<br />
promet otpadom u količini koja je veća od neznatne,</p>
<p>kaznit će se kaznom zatvora do dvije godine.</p>
<p>(2) Tko protivno propisima odbacuje, odlaže, sakuplja, skladišti, obrađuje, uvozi, izvozi ili<br />
prevozi otpad ili posreduje u tome ili s njim uopće gospodari ili postupa na način koji može<br />
trajnije ili u znatnoj mjeri ugroziti kakvoću zraka, tla, podzemlja, vode ili mora, ili u znatnoj<br />
mjeri ili na širem području ugroziti životinje, bilje ili gljive, ili ugroziti život ili zdravlje ljudi,</p>
<p>kaznit će se kaznom zatvora od šest mjeseci do pet godina.</p>
<p>(3) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do jedne godine.</p>
<p>(4) Tko kazneno djelo iz stavka 2. ovoga članka počini iz nehaja,</p>
<p>kaznit će se kaznom zatvora do dvije godine.</p>
<p><strong>Ugrožavanje okoliša postrojenjem</strong></p>
<p><strong>Članak 197.</strong></p>
<p>(1) Tko protivno propisima rukuje postrojenjem u kojem se odvijaju opasni postupci ili u<br />
kojem su pohranjene ili se koriste opasne tvari ili pripravci koji mogu izvan postrojenja<br />
trajnije ili u znatnoj mjeri ugroziti kakvoću zraka, tla, podzemlja, vode ili mora, ili u znatnoj<br />
mjeri ili na širem području ugroziti životinje, bilje ili gljive, ili ugroziti život ili zdravlje ljudi,</p>
<p>kaznit će se kaznom zatvora od šest mjeseci do pet godina.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do dvije godine.</p>
<p><strong>Ugrožavanje okoliša radioaktivnim tvarima</strong></p>
<p><strong>Članak 198.</strong></p>
<p>(1) Tko protivno propisima proizvodi, prerađuje, rukuje, koristi, posjeduje, skladišti, prevozi,<br />
uvozi, izvozi ili odlaže nuklearni materijal ili druge opasne radioaktivne tvari tako da može<br />
trajnije ili u znatnoj mjeri ugroziti kakvoću zraka, tla, podzemlja, vode ili mora, ili u znatnoj<br />
mjeri ili na širem području ugroziti životinje, bilje ili gljive ili ugroziti život ili zdravlje ljudi,</p>
<p>kaznit će se kaznom zatvora od šest mjeseci do pet godina.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>84</p>
<p>kaznit će se kaznom zatvora do dvije godine.</p>
<p><strong>Ugrožavanje bukom, vibracijama ili neionizirajućim zračenjem</strong></p>
<p><strong>Članak 199.</strong></p>
<p>Tko protivno propisima proizvede buku, vibracije ili neionizirajuće zračenje i time dovede u<br />
opasnost život ili zdravlje ljudi,</p>
<p>kaznit će se kaznom zatvora do tri godine.</p>
<p><strong>Uništavanje zaštićenih prirodnih vrijednosti</strong></p>
<p><strong>Članak 200.</strong></p>
<p>(1) Tko protivno propisima usmrti, uništi, posjeduje, hvata ili uzima jedinku zaštićene svojte<br />
životinja, biljaka ili gljiva ili drugu zaštićenu prirodnu vrijednost,</p>
<p>kaznit će se kaznom zatvora do tri godine.</p>
<p>(2) Tko djelo iz stavka 1. ovoga članka počini prema strogo zaštićenoj divljoj svojti životinja,<br />
biljaka ili gljiva,</p>
<p>kaznit će se kaznom zatvora od šest mjeseci do pet godina.</p>
<p>(3) Tko kazneno djelo iz stavka 1. i 2. ovoga članka počini iz nehaja,</p>
<p>kaznit će se kaznom zatvora do dvije godine.</p>
<p>(4) Nema kaznenog djela iz stavka 1. ovoga članka ako je počinjeno prema neznatnoj količini<br />
pripadnika svojte ili druge zaštićene prirodne vrijednosti i neznatno je utjecalo na očuvanje te<br />
svojte ili druge zaštićene prirodne vrijednosti.</p>
<p><strong>Uništavanje staništa</strong></p>
<p><strong>Članak 201.</strong></p>
<p>(1) Tko protivno propisima uništi ili izazove znatno propadanje staništa zaštićene svojte<br />
životinja, biljaka ili gljiva, ili uništi ili izazove znatno propadanje stanišnog tipa,</p>
<p>kaznit će se kaznom zatvora do tri godine.</p>
<p>(2) Tko djelo iz stavka 1. ovoga članka počini prema staništu, odnosno području<br />
razmnožavanja, podizanja mladih, migracije i hibernacije strogo zaštićene divlje svojte<br />
životinja, biljaka ili gljiva,</p>
<p>kaznit će se kaznom zatvora od šest mjeseci do pet godina.</p>
<p>(3) Kaznom iz stavka 2. ovoga članka kaznit će se tko uništi ili izazove znatno propadanje<br />
staništa u zaštićenom području prirode ili na ekološki značajnom području.</p>
<p>(4) Tko kazneno djelo iz stavka 1., 2. i 3. ovoga članka počini iz nehaja,</p>
<p>85</p>
<p>kaznit će se kaznom zatvora do dvije godine.</p>
<p><strong>Trgovanje zaštićenim prirodnim vrijednostima</strong></p>
<p><strong>Članak 202.</strong></p>
<p>(1) Tko protivno propisima trguje, uvozi, izvozi ili prevozi živu ili mrtvu jedinku zaštićene<br />
svojte životinja, biljaka ili gljiva ili drugu zaštićenu prirodnu vrijednost, njezine dijelove ili<br />
prerađevine dobivene iz nje, ili bez odobrenja iznese iz Republike Hrvatske zaštićenu<br />
prirodnu vrijednost ili je ne vrati u Republiku Hrvatsku u roku određenom odobrenjem,</p>
<p>kaznit će se kaznom zatvora do tri godine.</p>
<p>(2) Tko djelo iz stavka 1. ovoga članka učini prema strogo zaštićenoj divljoj svojti životinja,<br />
biljaka ili gljiva,</p>
<p>kaznit će se kaznom zatvora od šest mjeseci do pet godina.</p>
<p>(3) Tko kazneno djelo iz stavka 1. i 2. ovoga članka počini iz nehaja,</p>
<p>kaznit će se kaznom zatvora do dvije godine.</p>
<p>(4) Nema kaznenog djela iz stavka 1. ovoga članka ako je počinjeno prema neznatnoj količini<br />
pripadnika svojte ili druge zaštićene prirodne vrijednosti i neznatno je utjecalo na očuvanje te<br />
svojte ili druge zaštićene prirodne vrijednosti.</p>
<p><strong>Protuzakonito unošenje u okoliš divljih svojti ili GMO-a</strong></p>
<p><strong>Članak 203.</strong></p>
<p>Tko protivno propisima prenese preko granice živ genetski modificiran organizam ili uvede<br />
živ genetski modificiran organizam ili stranu divlju svojtu mikroorganizama, gljiva, biljaka ili<br />
životinja u okoliš u kojem prirodno ne obitava i time nanese znatnu ili trajnu štetu prirodi,</p>
<p>kaznit će se kaznom zatvora od šest mjeseci do pet godina.</p>
<p><strong>Protuzakoniti lov i ribolov</strong></p>
<p><strong>Članak 204.</strong></p>
<p>(1) Tko lovi divljač u vrijeme lovostaja ili na području na kojem lov nije dopušten ili lovi bez<br />
položenog lovačkog ispita,</p>
<p>kaznit će se kaznom zatvora do jedne godine.</p>
<p>(2) Tko lovi divljač, ribu ili druge slatkovodne ili morske organizme na način ili sredstvima<br />
kojima se oni masovno uništavaju ili upotrebom nedopuštenih pomoćnih sredstava,</p>
<p>kaznit će se kaznom zatvora do tri godine.</p>
<p>86</p>
<p>(3) Kaznom iz stavka 1. ovoga članka kaznit će se tko vrhunski trofej divljači trajno iznese u<br />
inozemstvo.</p>
<p>(4) Predmeti namijenjeni ili uporabljeni za počinjenje kaznenog djela i ulov će se oduzeti.</p>
<p><strong>Ubijanje ili mučenje životinja</strong></p>
<p><strong>Članak 205.</strong></p>
<p>(1) Tko usmrti životinju bez opravdanog razloga ili je teško zlostavlja, nanosi joj nepotrebne<br />
boli ili je izlaže nepotrebnim patnjama,</p>
<p>kaznit će se kaznom zatvora do jedne godine.</p>
<p>(2) Tko kazneno djelo iz stavka 1. ovoga članka počini iz koristoljublja,</p>
<p>kaznit će se kaznom zatvora do dvije godine.</p>
<p>(3) Tko iz nehaja uskratom hrane ili vode ili na drugi način izloži životinju tegobnom stanju<br />
kroz dulje vrijeme,</p>
<p>kaznit će se kaznom zatvora do šest mjeseci.</p>
<p>(4) Životinja iz ovoga članka oduzet će se.</p>
<p><strong>Prenošenje zaraznih bolesti životinja i organizama štetnih za bilje</strong></p>
<p><strong>Članak 206.</strong></p>
<p>(1) Tko ne postupi po propisima ili odlukama kojima nadležno državno tijelo određuje mjere<br />
za suzbijanje ili sprječavanje širenja zarazne bolesti kod životinja ili organizama štetnih za<br />
bilje pa zbog toga dođe do opasnosti od širenja te bolesti ili njezinih uzročnika, odnosno<br />
pojave ili širenja organizama štetnih za bilje,</p>
<p>kaznit će se kaznom zatvora do jedne godine.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do šest mjeseci.</p>
<p><strong>Proizvodnja i stavljanje u promet štetnih sredstava za liječenje životinja</strong></p>
<p><strong>Članak 207.</strong></p>
<p>(1) Tko proizvede radi prodaje ili stavi u promet sredstva za liječenje ili sprječavanje zaraze<br />
kod životinja koja su opasna za njihov život ili zdravlje pa zbog toga dođe do širenja zarazne<br />
bolesti ili ugine veći broj životinja,</p>
<p>kaznit će se kaznom zatvora do dvije godine.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>87</p>
<p>kaznit će se kaznom zatvora do šest mjeseci.</p>
<p><strong>Nesavjesno pružanje veterinarske pomoći</strong></p>
<p><strong>Članak 208.</strong></p>
<p>Veterinar ili veterinarski djelatnik koji se pri pružanju pomoći, pregledu, cijepljenju ili<br />
liječenju životinje ne pridržava pravila veterinarske struke pa zbog toga nastupi oboljenje,<br />
znatno pogoršanje bolesti ili uginuće životinje,</p>
<p>kaznit će se kaznom zatvora do jedne godine.</p>
<p><strong>Pustošenje šuma</strong></p>
<p><strong>Članak 209.</strong></p>
<p>(1) Tko protivno propisima siječe ili krči šumu ili na drugi način pustoši šumu, a time ne čini<br />
neko drugo kazneno djelo za koje je propisana teža kazna,</p>
<p>kaznit će se kaznom zatvora do dvije godine.</p>
<p>(2) Tko kazneno djelo iz stavka 1. ovoga članka počini u šumi koja je sastavni dio područja<br />
koje je propisom ili odlukom nadležnog tijela proglašeno zaštićenom prirodnom vrijednosti,</p>
<p>kaznit će se kaznom zatvora do tri godine.</p>
<p>(3) Predmeti namijenjeni ili uporabljeni za počinjenje kaznenog djela ili nastali počinjenjem<br />
kaznenog djela će se oduzeti.</p>
<p><strong>Promjena vodnog režima</strong></p>
<p><strong>Članak 210.</strong></p>
<p>(1) Tko protivno propisima promijeni ili poremeti vodni režim, a time ne čini neko drugo<br />
kazneno djelo za koje je propisana teža kazna,</p>
<p>kaznit će se kaznom zatvora do dvije godine.</p>
<p>(2) Tko kazneno djelo iz stavka 1. ovoga članka počini na području koje je propisom ili<br />
odlukom nadležnog tijela proglašeno zaštićenom prirodnom vrijednosti,</p>
<p>kaznit će se kaznom zatvora do tri godine.</p>
<p>(3) Predmeti namijenjeni ili uporabljeni za počinjenje kaznenog djela ili nastali počinjenjem<br />
kaznenog djela će se oduzeti.</p>
<p>(4) Za pokušaj kaznenog djela iz stavka 1. i 2. ovoga članka počinitelj će se kazniti.</p>
<p><strong>Protupravna eksploatacija rudnog blaga</strong></p>
<p><strong>Članak 211.</strong></p>
<p>88</p>
<p>(1) Tko protivno propisima obavlja eksploataciju rudnog blaga i time prouzroči znatnu štetu,</p>
<p>kaznit će se kaznom zatvora do tri godine.</p>
<p>(2) Tko protivno propisima obavlja eksploataciju rudnog blaga u području koje je propisom ili<br />
odlukom nadležnog tijela proglašeno zaštićenom prirodnom vrijednosti,</p>
<p>kaznit će se kaznom zatvora od šest mjeseci do pet godina.</p>
<p>(3) Predmeti namijenjeni ili uporabljeni za počinjenje kaznenog djela ili nastali počinjenjem<br />
kaznenog djela će se oduzeti.</p>
<p>(4) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Protupravna gradnja</strong></p>
<p><strong>Članak 212.</strong></p>
<p>Tko protivno propisima gradi građevinu u području koje je propisom ili odlukom nadležnog<br />
tijela proglašeno zaštićenom prirodnom vrijednosti, kulturnim dobrom ili drugim područjem<br />
od posebnog interesa za državu,</p>
<p>kaznit će se kaznom zatvora od šest mjeseci do pet godina.</p>
<p><strong>Djelotvorno kajanje</strong></p>
<p><strong>Članak 213.</strong></p>
<p>Sud može osloboditi kazne počinitelja kaznenog djela iz članka 193., članka 194., članka<br />
196., članka 197. te članka 198. ovoga Zakona koji prije nastupa teških posljedica<br />
dobrovoljno otkloni opasnost ili stanje koje je prouzrokovao.</p>
<p><strong>Teška kaznena djela protiv okoliša</strong></p>
<p><strong>Članak 214.</strong></p>
<p>(1) Ako je kaznenim djelom iz članka 193. stavka 1. i 2., članka 194. stavka 1. i 2., članka<br />
196. stavka 1. i 2., članka 197. stavka 1., članka 198. stavka 1. i članka 199. ovoga Zakona<br />
prouzročena teška tjelesna ozljeda jedne ili više osoba, ili se promjene prouzročene<br />
onečišćenjem ne mogu dulje vrijeme otkloniti, ili nastupi velika nesreća,</p>
<p>počinitelj će se kazniti kaznom zatvora od jedne do deset godina.</p>
<p>(2) Ako je kaznenim djelima navedenim u stavku 1. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od tri do petnaest godina.</p>
<p>(3) Ako je kaznenim djelom iz članka 193. stavka 3., članka 194. stavka 3., članka 196. stavka<br />
3., članka 197. stavka 2. i članka 198. stavka 2. ovoga Zakona prouzročena teška tjelesna</p>
<p>89</p>
<p>ozljeda jedne ili više osoba, ili se promjene prouzročene onečišćenjem ne mogu dulje vrijeme<br />
otkloniti, ili nastupi velika nesreća,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Ako je kaznenim djelima navedenim u stavku 3. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od jedne do osam godina.</p>
<p>(5) Ako je kaznenim djelom iz članka 200. stavka 1. i 2., članka 201. stavka 1., 2. i 3. i članka<br />
202. stavka 1. i 2. ovoga Zakona prouzročena znatna šteta,</p>
<p>počinitelj će se kazniti kaznom zatvora od jedne do osam godina.</p>
<p>(6) Ako je kaznenim djelom iz članka 206. stavak 1., članka 207. stavka 1. i članka 208.<br />
ovoga Zakona prouzročena znatna šteta,</p>
<p>počinitelj će se kazniti kaznom zatvora od šest mjeseci do pet godina.</p>
<p>(7) Ako je kaznenim djelom iz članka 200. stavka 3., članak 201. stavka 4., članka 202. stavka<br />
3., članka 206. stavka 2. i članka 207. stavka 2. ovoga Zakona prouzročena znatna šteta,</p>
<p>počinitelj će se kazniti kaznom zatvora do tri godine.</p>
<p><strong>GLAVA DVADESET PRVA (XXI.)</strong><br />
<strong>KAZNENA DJELA PROTIV OPĆE SIGURNOSTI</strong></p>
<p><strong>Dovođenje u opasnost života i imovine općeopasnom radnjom ili sredstvom</strong></p>
<p><strong>Članak 215.</strong></p>
<p>(1) Tko požarom, poplavom, eksplozivom, otrovom ili otrovnim plinom, ionizirajućim<br />
zračenjem, motornom silom, električnom ili drugom energijom ili kakvom općeopasnom<br />
radnjom ili općeopasnim sredstvom izazove opasnost za život ili tijelo ljudi ili za imovinu<br />
većeg opsega,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko ne postavi propisane naprave za zaštitu<br />
od požara, eksplozije, poplave, otrova, otrovnih plinova, nuklearne energije, ionizirajućih<br />
zračenja ili za zaštitu na radu ili te naprave ne održava u ispravnom stanju, ili ih u slučaju<br />
potrebe ne stavi u djelovanje, ili uopće ne postupa po propisima ili tehničkim pravilima o<br />
zaštitnim mjerama i time izazove opasnost za život ili tijelo ljudi ili za imovinu većeg opsega.</p>
<p>(3) Tko kaznena djela iz stavka 1. i 2. ovoga članka počini iz nehaja,</p>
<p>kaznit će se kaznom zatvora do tri godine.</p>
<p><strong>Uništenje ili oštećenje javnih naprava</strong></p>
<p>90</p>
<p><strong>Članak 216.</strong></p>
<p>(1) Tko uništi, ošteti, izmijeni, učini neuporabljivim, ukloni, isključi ili ometa u radu napravu<br />
javne uporabe za vodu, toplinu, plin, električnu ili drugu energiju, ili elektroničku<br />
komunikacijsku opremu i time izazove poremećaj u redovitom životu stanovništva,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. kaznit će se tko uništi, ošteti, prekine, preusmjeri ili na drugi način<br />
onesposobi ispravnost podmorskog kabela ili cjevovoda koji ispod vodene površine<br />
omogućuje elektroničku komunikacijsku uslugu ili protok vode, plina, nafte ili električne<br />
energije između dviju ili više država ili između neke države i Arktika ili Antarktika.</p>
<p>(3) Kaznom iz stavka 1. ovoga članka kaznit će se tko uništi, ošteti ili na drugi način<br />
onesposobi ispravnost pratećih objekata, plovila, naprava ili opreme koja se koristi za<br />
postavljanje, popravak ili održavanje podmorskih kabela ili cjevovoda.</p>
<p>(4) Tko kazneno djelo iz stavka 1., 2., ili 3. ovoga članka počini iz nehaja,</p>
<p>kaznit će se kaznom zatvora do tri godine.</p>
<p><strong>Uništenje ili oštećenje zaštitnih naprava na radu</strong></p>
<p><strong>Članak 217.</strong></p>
<p>(1) Tko na mjestu gdje se obavlja neki rad uništi, ošteti, ukloni, isključi ili na drugi način<br />
učini neuporabljivim ili nedjelotvornim zaštitne naprave na radu i time izazove opasnost za<br />
život ili tijelo ljudi ili za imovinu većeg opsega,</p>
<p>kaznit će se kaznom zatvora od šest mjeseci do pet godina.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do tri godine.</p>
<p><strong>Uništenje, oštećenje ili zlouporaba znakova za opasnost</strong></p>
<p><strong>Članak 218.</strong></p>
<p>(1) Tko uništi, ošteti, ukloni ili na drugi način učini neuporabljivim ili neuočljivim znak kojim<br />
se upozorava na opasnost,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko bez potrebe pošalje međunarodno<br />
ugovoreni znak za poziv u pomoć ili znak da prijeti opasnost ili tko pošalje međunarodno<br />
ugovoreni znak za postojanje sigurnosti kad to nije opravdano, ili tko zlouporabi<br />
međunarodno ugovoreni komunikacijski znak.</p>
<p><strong>Zlouporaba radioaktivnih tvari</strong></p>
<p>91</p>
<p><strong>Članak 219.</strong></p>
<p>(1) Tko s ciljem da usmrti drugoga ili da ga teško tjelesno ozlijedi ili da prouzroči znatnu štetu<br />
na tuđoj imovini ili okolišu radioaktivne tvari ili uređaj za aktiviranje, raspršivanje ili<br />
emitiranje radioaktivnih tvari neovlašteno proizvodi, prerađuje, pribavi, posjeduje, skladišti,<br />
prevozi, uvozi, izvozi, dade drugome ili drugome omogući da do njega dođe,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko s ciljem da usmrti drugoga ili da ga<br />
teško tjelesno ozlijedi ili da prouzroči znatnu štetu na tuđoj imovini ili okolišu koristi<br />
radioaktivne tvari ili uređaj za aktiviranje, raspršivanje ili emitiranje radioaktivnih tvari ili<br />
koristi ili ošteti nuklearni objekt tako da dovede do opasnosti od oslobađanja radioaktivnih<br />
tvari.</p>
<p>(3) Kaznom iz stavka 1. ovoga članka kaznit će se tko silom ili prijetnjom uporabe sile<br />
neovlašteno zahtijeva predaju nuklearnog objekta ili radioaktivnih tvari ili uređaja za<br />
aktiviranje, raspršivanje ili emitiranje radioaktivnih tvari.</p>
<p><strong>Rukovanje općeopasnim tvarima</strong></p>
<p><strong>Članak 220.</strong></p>
<p>(1) Tko ionizirajuće ili druge tvari koje mogu prouzročiti opću opasnost za život ljudi ili<br />
imovinu većeg opsega neovlašteno izradi, prikuplja, sakriva, rasprši, koristi, promijeni,<br />
raspačava ili ih nepropisno prenosi, ili drugome omogućava da do njih neovlašteno dođe, ili<br />
drugome onemogućava da do njih ovlašteno dođe,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko protivno propisima o prometu<br />
eksploziva ili lako upaljivog materijala preda eksploziv ili lako upaljiv materijal na prijevoz<br />
javnim prijevoznim sredstvima ili takav materijal sam prenosi koristeći se javnim prijevoznim<br />
sredstvom.</p>
<p>(3) Ionizirajuće ili druge tvari iz stavka 1. ovoga članka i eksploziv i lako upaljiv materijal iz<br />
stavka 2. ovoga članka će se oduzeti.</p>
<p><strong>Opasno izvođenje građevinskih radova</strong></p>
<p><strong>Članak 221.</strong></p>
<p>(1) Tko pri projektiranju, provođenju stručnog nadzora nad građenjem, građenju ili izvođenju<br />
pojedinih radova ili uklanjanju građevine, postupajući protivno propisima ili opće priznatim<br />
pravilima struke, izazove opasnost za život ili tijelo ljudi ili za imovinu većeg opsega,</p>
<p>kaznit će se kaznom zatvora od šest mjeseci do pet godina.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>92</p>
<p>kaznit će se kaznom zatvora do tri godine.</p>
<p><strong>Teška kaznena djela protiv opće sigurnosti</strong></p>
<p><strong>Članak 222.</strong></p>
<p>(1) Ako je kaznenim djelom iz članka 215. stavka 1. i 2., članka 216. stavka 1., 2. i 3., članka<br />
217. stavka 1., članka 219. i članka 221. stavka 1. ovoga Zakona prouzročena teška tjelesna<br />
ozljeda neke osobe ili imovinska šteta velikih razmjera,</p>
<p>počinitelj će se kazniti kaznom zatvora od jedne do deset godina.</p>
<p>(2) Ako je kaznenim djelom navedenim u stavku 1. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od tri do petnaest godina.</p>
<p>(3) Ako je kaznenim djelom iz članka 215. stavka 3., članka 216. stavka 4., članak 217. stavka<br />
2. i članka 221. stavka 2. ovoga Zakona prouzročena teška tjelesna ozljeda neke osobe ili<br />
imovinska šteta velikih razmjera,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Ako je kaznenim djelom navedenim u stavku 3. ovoga članka prouzročena smrt jedne ili<br />
više osoba,</p>
<p>počinitelj će se kazniti kaznom zatvora od jedne do osam godina.</p>
<p><strong>GLAVA DVADESET DRUGA (XXII.)</strong><br />
<strong>KAZNENA DJELA PROTIV SIGURNOSTI PROMETA</strong></p>
<p><strong>Napad na zrakoplov, brod ili nepokretnu platformu</strong></p>
<p><strong>Članak 223.</strong></p>
<p>(1) Tko primijeni silu ili ozbiljnu prijetnju u cilju da ostvari vlast nad civilnim zrakoplovom u<br />
letu, civilnim brodom u plovidbi ili nepokretnom platformom,</p>
<p>kaznit će se kaznom zatvora od tri do petnaest godina.</p>
<p>(2) Tko primjeni silu ili ozbiljnu prijetnju u civilnom zrakoplovu u letu, na civilnom brodu u<br />
plovidbi ili nepokretnoj platformi ili postavi na civilni zrakoplov, brod ili nepokretnu<br />
platformu uređaj ili tvari kojima ih se može razoriti ili izazvati šteta, ako takav čin može<br />
ugroziti sigurnost leta ili plovidbe,</p>
<p>kaznit će se kaznom zatvora od jedne do deset godina.</p>
<p>(3) Tko u cilju da uništi ili ošteti civilni zrakoplov u letu, civilni brod u plovidbi ili njegov<br />
teret ili nepokretnu platformu uporabi vatreno oružje ili izazove eksploziju ili požar,</p>
<p>kaznit će se kaznom zatvora od tri do petnaest godina.</p>
<p>93</p>
<p>(4) Tko s ciljem prekidanja odvijanja rada u zračnoj luci ili dovođenja u opasnost sigurnosti<br />
zračnog prometa počini nasilje prema osobi zaposlenoj u međunarodnoj zračnoj luci, ili teže<br />
ošteti ili uništi naprave zračne luke, ili ošteti zrakoplov koji nije u prometu,</p>
<p>kaznit će se kaznom zatvora od jedne do deset godina.</p>
<p>(5) Ako je kaznenim djelom iz stavka 1., 2., 3. i 4. ovoga članka prouzročena smrt jedne ili<br />
više osoba ili je uništen zrakoplov ili brod ili je prouzročena druga imovinska šteta velikih<br />
razmjera,</p>
<p>počinitelj će se kazniti kaznom zatvora od najmanje pet godina.</p>
<p>(6) Ako počinitelj prigodom počinjenja kaznenog djela iz stavka 1., 2., 3. i 4. ovoga članka s<br />
namjerom usmrti jednu ili više osoba,</p>
<p>kaznit će se kaznom zatvora najmanje deset godina ili kaznom dugotrajnog zatvora.</p>
<p>(7) Smatra se da je zrakoplov u letu od trenutka kada su nakon završetka ukrcavanja sva<br />
vanjska vrata zatvorena do trenutka kada jedna od ovih vrata budu otvorena radi iskrcavanja.<br />
U slučaju prisilnog spuštanja, smatra se da let traje sve dok nadležno tijelo ne preuzme na<br />
sebe brigu o zrakoplovu, osobama i imovini na njemu.</p>
<p><strong>Ugrožavanje prometa opasnom radnjom ili sredstvom</strong></p>
<p><strong>Članak 224.</strong></p>
<p>(1) Tko uništi, ošteti, ukloni ili na bilo koji način učini neuporabljivim ili neuočljivim znak ili<br />
napravu koja služi za sigurnost željezničkog, morskog, vodenog ili zračnog prometa,</p>
<p>kaznit će se kaznom zatvora do jedne godine.</p>
<p>(2) Tko uništi, ošteti, ukloni ili učini neuporabljivim ili neuočljivim znak, napravu ili<br />
prometni uređaj koji služi za sigurnost bilo koje vrste prometa ili postavlja prepreke, daje<br />
lažne obavijesti, znakove ili signale ili na drugi način ugrozi promet i time izazove opasnost<br />
za život ili tijelo ljudi ili imovinu velikih razmjera,</p>
<p>kaznit će se kaznom zatvora od šest mjeseci do pet godina.</p>
<p>(3) Tko kazneno djelo iz stavka 2. ovoga članka počini iz nehaja,</p>
<p>kaznit će se kaznom zatvora do tri godine.</p>
<p>(4) Ako je kaznenim djelom iz stavka 2. ovoga članka prouzročena teška tjelesna ozljeda neke<br />
osobe ili imovinska šteta velikih razmjera,</p>
<p>počinitelj će se kazniti kaznom zatvora od jedne do deset godina.</p>
<p>(5) Ako je kaznenim djelom iz stavka 2. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od tri do petnaest godina.</p>
<p>94</p>
<p>(6) Ako je kaznenim djelom iz stavka 3. ovoga članka prouzročena teška tjelesna ozljeda neke<br />
osobe ili imovinska šteta velikih razmjera,</p>
<p>počinitelj će se kazniti kaznom zatvora od jedne do osam godina.</p>
<p>(7) Ako je kaznenim djelom iz stavka 3. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od jedne do deset godina.</p>
<p><strong>Ugrožavanje posebnih vrsta prometa</strong></p>
<p><strong>Članak 225.</strong></p>
<p>(1) Sudionik u zračnom, brodskom ili željezničkom prometu ili prometu žičarom koji<br />
kršenjem propisa o sigurnosti prometa tako ugrozi promet da izazove opasnost za život ili<br />
tijelo ljudi ili za imovinu velikih razmjera,</p>
<p>kaznit će se kaznom zatvora od šest mjeseci do pet godina.</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do tri godine.</p>
<p>(3) Ako je kaznenim djelom iz stavka 1. ovoga članka prouzročena teška tjelesna ozljeda neke<br />
osobe ili imovinska šteta velikih razmjera,</p>
<p>počinitelj će se kazniti kaznom zatvora od jedne do deset godina.</p>
<p>(4) Ako je kaznenim djelom iz stavka 1. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od tri do petnaest godina.</p>
<p>(5) Ako je kaznenim djelom iz stavka 2. ovoga članka prouzročena teška tjelesna ozljeda neke<br />
osobe ili imovinska šteta velikih razmjera,</p>
<p>počinitelj će se kazniti kaznom zatvora od jedne do osam godina.</p>
<p>(6) Ako je kaznenim djelom iz stavka 2. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od jedne do deset godina.</p>
<p>(7) Brodski promet podrazumijeva plovidbu morem ili unutarnjim vodama brodom, ratnim<br />
brodom, jahtom, brodicom ili drugim plovilom.</p>
<p><strong>Obijesna vožnja u cestovnom prometu</strong></p>
<p><strong>Članak 226.</strong></p>
<p>Sudionik u cestovnom prometu koji iz obijesti teško krši propise o sigurnosti prometa vozeći<br />
u stanju nesposobnosti za vožnju izazvanoj trošenjem alkohola uz koncentraciju od najmanje<br />
1,50 g/kg alkohola u krvi, ili droge ili psihoaktivnih lijekova, ili vozeći u zabranjenom smjeru,<br />
ili pretječući na nepreglednom mjestu kolonu vozila, ili vozeći brzinom koja prelazi pedeset</p>
<p>95</p>
<p>km/h iznad dopuštene u naseljenom mjestu ili području s naznačenim ograničenjem brzine i<br />
time izazove opasnost za život ili tijelo ljudi,</p>
<p>kaznit će se kaznom zatvora do tri godine.</p>
<p><strong>Izazivanje prometne nesreće u cestovnom prometu</strong></p>
<p><strong>Članak 227.</strong></p>
<p>(1) Sudionik u cestovnom prometu koji kršenjem propisa o sigurnosti prometa izazove<br />
opasnost za život ili tijelo ljudi ili za imovinu velikih razmjera, pa zbog toga prouzroči tešku<br />
tjelesnu ozljedu druge osobe ili imovinsku štetu velikih razmjera,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kazneno djelo iz stavka 1. ovoga članka počinjeno iz nehaja,</p>
<p>počinitelj će se kazniti kaznom zatvora do tri godine.</p>
<p>(3) Ako je kaznenim djelom iz stavka 1. ovoga članka prouzročena drugoj osobi osobito teška<br />
tjelesna ozljeda,</p>
<p>počinitelj će se kazniti kaznom zatvora od jedne do osam godina.</p>
<p>(4) Ako je kaznenim djelom iz stavka 1. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od tri do dvanaest godina.</p>
<p>(5) Ako je kaznenim djelom iz stavka 2. ovoga članka prouzročena drugoj osobi osobito teška<br />
tjelesna ozljeda,</p>
<p>počinitelj će se kazniti kaznom zatvora u trajanju od šest mjeseci do pet godina.</p>
<p>(6) Ako je kaznenim djelom iz stavka 2. ovoga članka prouzročena smrt jedne ili više osoba,</p>
<p>počinitelj će se kazniti kaznom zatvora od jedne do osam godina.</p>
<p><strong>GLAVA DVADESET TREĆA (XXIII.)</strong><br />
<strong>KAZNENA DJELA PROTIV IMOVINE</strong></p>
<p><strong>Krađa</strong></p>
<p><strong>Članak 228.</strong></p>
<p>(1) Tko tuđu pokretnu stvar oduzme drugome s ciljem da je protupravno prisvoji,</p>
<p>kaznit će se kaznom zatvora do tri godine.</p>
<p>(2) Ako je vrijednost ukradene stvari mala, a počinitelj je postupao s ciljem prisvajanja stvari<br />
takve vrijednosti,</p>
<p>kaznit će se kaznom zatvora do jedne godine.</p>
<p>96</p>
<p>(3) Ako je vrijednost ukradene stvari velika,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Vrati li počinitelj ukradenu stvar oštećeniku prije nego što je saznao da je otkriven, može<br />
se osloboditi kazne.</p>
<p>(5) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Teška krađa</strong></p>
<p><strong>Članak 229.</strong></p>
<p>(1) Kaznom zatvora od šest mjeseci do pet godina kaznit će se tko počini krađu iz članka 228.<br />
stavka. 1. ovoga Zakona:</p>
<ol>
<li>
<p>obijanjem, provaljivanjem ili svladavanjem većih prepreka da dođe do stvari iz zatvorenih<br />
zgrada, soba, blagajna, ormara ili drugih zatvorenih prostorija ili prostora,</p>
</li>
<li>
<p>na osobito opasan ili osobito drzak način,</p>
</li>
<li>
<p>iskorištavanjem stanja prouzročenog požarom, poplavom, potresom ili drugom nesrećom,</p>
</li>
<li>
<p>iskorištavanjem bespomoćnosti ili drugog osobito teškog stanja druge osobe,</p>
</li>
<li>
<p>ako je ukradeno oružje, streljivo, rakete, minskoeksplozivna sredstva, borbeno ili dio<br />
borbenog sredstva koje služi potrebama obrane,</p>
</li>
<li>
<p>ako ukradena stvar služi u vjerske svrhe ili je ukradena iz crkve ili druge zgrade ili<br />
prostorije koja služi za vjerske obrede,</p>
</li>
<li>
<p>ako je ukradeno kulturno dobro ili stvar od znanstvenog, umjetničkog, povijesnog ili<br />
tehničkog značenja ili se nalazi u javnoj zbirci, zaštićenoj privatnoj zbirci ili je izložena za<br />
javnost,</p>
</li>
<li>
<p>ako je počinitelj pri sebi imao kakvo oružje ili opasno oruđe radi napada ili obrane,</p>
</li>
<li>
<p>kao službena osoba u obavljanju službe ili odgovorna osoba u obavljanju javne ovlasti.</p>
</li>
</ol>
<p>(2) Ako su ostvarena obilježja teške krađe iz stavka 1., a vrijednost ukradene stvari je velika,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako su ostvarena obilježja teške krađe iz stavka 1. točke 1. do 6. ovoga članka, ali je<br />
vrijednost ukradene stvari mala, a počinitelj je postupao s ciljem prisvajanja stvari takve<br />
vrijednosti,</p>
<p>kaznit će se za krađu iz članka 228. stavka 1. ovoga Zakona.</p>
<p><strong>Razbojništvo</strong></p>
<p><strong>Članak 230.</strong></p>
<p>97</p>
<p>(1) Tko uporabom sile protiv neke osobe ili prijetnjom da će izravno napasti na njezin život ili<br />
tijelo oduzme tuđu pokretnu stvar s ciljem da je protupravno prisvoji,</p>
<p>kaznit će se kaznom zatvora od jedne do deset godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
je uporabljeno kakvo oružje ili opasno oruđe,</p>
<p>počinitelj će se kazniti kaznom zatvora od tri do dvanaest godina.</p>
<p>(3) Ako je kaznenim djelom iz stavka 1. i 2. ovoga članka prouzročena smrt osobe,</p>
<p>počinitelj će se kazniti kaznom zatvora od najmanje pet godina.</p>
<p><strong>Razbojnička krađa</strong></p>
<p><strong>Članak 231.</strong></p>
<p>(1) Tko je zatečen pri počinjenju krađe, pa s ciljem da ukradenu stvar zadrži, uporabi silu<br />
protiv neke osobe ili prijetnju da će izravno napasti na njezin život ili tijelo,</p>
<p>kaznit će se kaznom zatvora od jedne do deset godina.</p>
<p>(2) Ako je pri počinjenju kaznenog djela iz stavka 1. ovoga članka pribavljena znatna<br />
imovinska korist ili je uporabljeno kakvo oružje ili opasno oruđe,</p>
<p>počinitelj će se kazniti kaznom zatvora od tri do dvanaest godina.</p>
<p>(3) Ako je kaznenim djelom iz stavka 1. i 2. ovoga članka prouzročena smrt osobe,</p>
<p>počinitelj će se kazniti kaznom zatvora od najmanje pet godina.</p>
<p><strong>Utaja</strong></p>
<p><strong>Članak 232.</strong></p>
<p>(1) Tko protupravno prisvoji tuđu pokretnu stvar ili imovinsko pravo koji su mu povjereni,</p>
<p>kaznit će se kaznom zatvora do tri godine.</p>
<p>(2) Tko protupravno prisvoji tuđu pokretnu stvar ili imovinsko pravo koje je našao ili do kojih<br />
je slučajno došao,</p>
<p>kaznit će se kaznom zatvora do dvije godine.</p>
<p>(3) Ako je vrijednost utajene stvari ili imovinskog prava velika,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Ako je vrijednost utajene stvari ili imovinskog prava mala, a počinitelj je postupao s<br />
ciljem prisvajanja stvari takve vrijednosti,</p>
<p>98</p>
<p>kaznit će se kaznom zatvora do jedne godine.</p>
<p><strong>Pronevjera</strong></p>
<p><strong>Članak 233.</strong></p>
<p>(1) Tko protupravno prisvoji tuđu pokretnu stvar ili imovinsko pravo koji su mu povjereni na<br />
radu,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je vrijednost pronevjerene stvari ili imovinskog prava velika, počinitelj će se kazniti<br />
kaznom zatvora od jedne do osam godina.</p>
<p>(3) Ako je vrijednost pronevjerene stvari ili imovinskog prava mala, a počinitelj je postupao s<br />
ciljem prisvajanja stvari takve vrijednosti,</p>
<p>kaznit će se kaznom zatvora do dvije godine.</p>
<p><strong>Neovlaštena uporaba tuđe pokretne stvari</strong></p>
<p><strong>Članak 234.</strong></p>
<p>(1) Tko drugome protupravno oduzme tuđu pokretnu stvar radi privremene uporabe,</p>
<p>kaznit će se kaznom zatvora do jedne godine.</p>
<p>(2) Tko neovlašteno oduzme tuđe motorno vozilo radi privremene uporabe,</p>
<p>kaznit će se kaznom zatvora do tri godine.</p>
<p>(3) Za pokušaj kaznenog djela iz stavka 2. ovoga članka počinitelj će se kazniti.</p>
<p><strong>Oštećenje tuđe stvari</strong></p>
<p><strong>Članak 235.</strong></p>
<p>(1) Tko ošteti, uništi, izobliči ili učini neuporabljivom tuđu stvar,</p>
<p>kaznit će se kaznom zatvora do dvije godine.</p>
<p>(2) Kaznom iz stavka 1. ovoga članka kaznit će se tko crtežima ili natpisima neovlašteno<br />
mijenja izgled zidova, motornih vozila ili drugih površina.</p>
<p>(3) Ako je počinitelj kazneno djelo iz stavka 1. ili 2. ovoga članka počinio iz niskih pobuda ili<br />
je njime prouzročio znatnu štetu,</p>
<p>kaznit će se kaznom zatvora od šest mjeseci do pet godina.</p>
<p><strong>Prijevara</strong></p>
<p><strong>Članak 236.</strong></p>
<p>99</p>
<p>(1) Tko s ciljem da sebi ili drugome pribavi protupravnu imovinsku korist dovede nekoga<br />
lažnim prikazivanjem ili prikrivanjem činjenica u zabludu ili ga održava u zabludi i time ga<br />
navede da na štetu svoje ili tuđe imovine nešto učini ili ne učini,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
prouzročena znatna šteta,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je kaznenim djelom iz stavka 1. ovoga članka pribavljena mala imovinska korist, a<br />
počinitelj je išao za pribavljanjem takve koristi,</p>
<p>kaznit će se kaznom zatvora do jedne godine.</p>
<p><strong>Nedozvoljena igra na sreću</strong></p>
<p><strong>Članak 237.</strong></p>
<p>(1) Tko s ciljem da sebi ili drugome pribavi imovinsku korist bez odobrenja nadležnog tijela<br />
javno priredi, obavi ili promiče igru na sreću,</p>
<p>kaznit će kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko pripremi, obavlja ili promiče igru ili<br />
djelatnost u kojoj sudionik u igri koji je uložio sredstva može očekivati dobitak samo ako se<br />
uključe daljnji sudionici.</p>
<p>(3) Ako se počinitelj bavi djelatnošću iz stavka 1. ili 2. ovoga članka,</p>
<p>kaznit će se kaznom zatvora od šest mjeseci do pet godina.</p>
<p>(4) Ako je kaznenim djelom iz stavka 1., 2. ili 3. ovoga članka ostvarena znatna imovinska<br />
korist ili prouzročena znatna imovinska šteta,</p>
<p>počinitelj će se kazniti kaznom zatvora od jedne do osam godina.</p>
<p>(5) Predmeti i sredstva koji su bili namijenjeni ili uporabljeni za počinjenje kaznenog djela iz<br />
stavka 1., 2., 3. i 4. ovoga članka će se oduzeti.</p>
<p><strong>Zlouporaba osiguranja</strong></p>
<p><strong>Članak 238.</strong></p>
<p>(1) Tko s ciljem da sebi ili drugome pribavi osigurninu uništi, ošteti ili sakrije stvar koja je<br />
osigurana protiv uništenja, oštećenja, gubitka ili krađe,</p>
<p>kaznit će se kaznom zatvora do tri godine.</p>
<p>100</p>
<p>(2) Kaznom iz stavka 1. ovoga članka kaznit će se tko s ciljem da sebi ili drugome pribavi<br />
pravo iz osiguranja, socijalnog osiguranja ili socijalne skrbi hini bolest, tjelesno ozlijedi sebe<br />
ili drugoga ili sebi ili drugome naruši zdravlje.</p>
<p><strong>Zlouporaba čeka i platne kartice</strong></p>
<p><strong>Članak 239.</strong></p>
<p>Tko zlouporabom čeka ili platne kartice na čiju uporabu ima pravo obveže njihova izdavatelja<br />
na isplatu i na taj mu način prouzroči imovinsku štetu,</p>
<p>kaznit će se kaznom zatvora do tri godine.</p>
<p><strong>Zlouporaba povjerenja</strong></p>
<p><strong>Članak 240.</strong></p>
<p>(1) Tko zastupajući imovinske interese druge osobe zlouporabi zakonom ili ugovorom dane<br />
mu ovlasti i time prouzroči imovinsku štetu osobi čije interese zastupa,</p>
<p>kaznit će se kaznom zatvora do tri godine.</p>
<p>(2) Ako kazneno djelo iz stavka 1. ovoga članka počini roditelj, skrbnik ili odvjetnik,</p>
<p>kaznit će se kaznom zatvora od šest mjeseci do pet godina.</p>
<p>(3) Ako je kaznenim djelom iz stavka 1. ili 2. ovoga članka prouzročena znatna imovinska<br />
šteta,</p>
<p>počinitelj će se kazniti kaznom zatvora od jedne do osam godina.</p>
<p><strong>Povreda tuđih prava</strong></p>
<p><strong>Članak 241.</strong></p>
<p>(1) Tko s ciljem da osujeti ostvarenje prava na stvari, otuđi, uništi, ošteti, sakrije ili oduzme<br />
svoju stvar ili stvar osobe čije interese zastupa na kojoj drugi ima založno pravo, pravo<br />
zadržanja ili pravo uživanja,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko s ciljem da osujeti namirenje<br />
vjerovnika prije ili tijekom ovršnog postupka otuđi, uništi, ošteti ili sakrije dijelove svoje<br />
imovine ili imovine osobe čije interese zastupa.</p>
<p><strong>Lihvarski ugovor</strong></p>
<p><strong>Članak 242.</strong></p>
<p>(1) Tko iskorištavajući nuždu, neiskustvo, lakomislenost, smanjenu sposobnost rasuđivanja ili<br />
znatnu slabost volje druge osobe primi od nje ili s njom ugovori za sebe ili drugoga</p>
<p>101</p>
<p>imovinsku korist koja je u očitom nerazmjeru s onim što je on dao, učinio ili se obvezao dati<br />
ili učiniti,</p>
<p>kaznit će se kaznom zatvora do tri godine.</p>
<p>(2) Ako se počinitelj bavi djelatnošću iz stavka 1. ovoga članka ili je pribavljena znatna<br />
imovinska korist,</p>
<p>kaznit će se kaznom zatvora od jedne do osam godina.</p>
<p><strong>Iznuda</strong></p>
<p><strong>Članak 243.</strong></p>
<p>(1) Tko s ciljem da sebi ili drugome pribavi protupravnu imovinsku korist silom ili ozbiljnom<br />
prijetnjom prisili drugoga da što učini, ne učini ili trpi na štetu svoje ili tuđe imovine,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
prouzročena znatna šteta,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je pri počinjenju kaznenog djela iz stavka 1. ovoga članka počinitelj uporabio silu<br />
protiv osobe ili je zaprijetio da će izravno napasti na život ili tijelo osobe,</p>
<p>kaznit će se kaznom zatvora od jedne do deset godina.</p>
<p>(4) Ako je kaznenim djelom iz stavka 3. ovoga članka uporabljeno kakvo oružje ili opasno<br />
oruđe, pribavljena znatna imovinska korist ili je prouzročena znatna šteta,</p>
<p>počinitelj će se kazniti kaznom zatvora od tri do dvanaest godina.</p>
<p>(5) Ako je pri počinjenju kaznenog djela iz stavka 1. i 3. ovoga članka počinitelj zaprijetio da<br />
će izravno napasti na život ili tijelo većeg broja osoba ili da će teško oštetiti objekte velikog<br />
društvenog značenja,</p>
<p>kaznit će se kaznom zatvora od tri do petnaest godina.</p>
<p>(6) Ako je kaznenim djelom iz stavka 1. ili 3. ovoga članka prouzročena smrt osobe,</p>
<p>počinitelj će se kazniti kaznom zatvora najmanje pet godina.</p>
<p><strong>Prikrivanje</strong></p>
<p><strong>Članak 244.</strong></p>
<p>(1) Tko stvar za koju zna ili je morao znati da je drugi pribavio kaznenim djelom protiv<br />
imovine, kupuje, prima u zalog ili na drugi način pribavlja, preprodaje ili skriva ili pomaže</p>
<p>102</p>
<p>preprodati ili sakriti, ako time nije počinjeno neko drugo kazneno djelo za koje je propisana<br />
teža kazna,</p>
<p>kaznit će se kaznom zatvora do tri godine.</p>
<p>(2) Tko se bavi prikrivanjem stvari iz stavka 1. ovoga članka,</p>
<p>kaznit će se kaznom zatvora od šest mjeseci do pet godina.</p>
<p>(3) Počinitelj kaznenog djela iz stavka 1. ovoga članka neće se kazniti kaznom strožom od<br />
one koja je propisana za kazneno djelo kojim je prikrivena stvar pribavljena.</p>
<p><strong>Kazneni progon za kaznena djela protiv imovine</strong></p>
<p><strong>Članak 245.</strong></p>
<p>(1) Kaznena djela iz članka 228. stavka 2., članka 232. stavka 1., 2. i 4., članka 233. stavka 3.,<br />
članka 236. stavka 3. i članka 240. stavka 1. ovoga Zakona progone se po privatnoj tužbi,<br />
osim ako su počinjena na štetu državne imovine.</p>
<p>(2) Kaznena djela iz članka 234. stavka 1. i članka 238. stavka 1. ovoga Zakona progone se po<br />
prijedlogu.</p>
<p>(3) Kazneno djelo iz članka 235. stavka 1. ovoga Zakona progoni se po prijedlogu, osim ako<br />
je djelo počinjeno na štetu državne imovine.</p>
<p>(4) Kaznena djela iz članka 228. stavka 1., članka 229., članka 230. stavka 1., članka 234. i<br />
članka 236. stavka 1. i 2. ovoga Zakona počinjena na štetu bračnog ili izvanbračnog druga,<br />
životnog partnera ili neformalnog životnog partnera, srodnika po krvi u ravnoj lozi, brata ili<br />
sestre, posvojitelja, posvojenika ili na štetu osobe s kojom počinitelj živi u zajedničkom<br />
kućanstvu, progone se po privatnoj tužbi.</p>
<p><strong>GLAVA DVADESET ČETVRTA (XXIV.)</strong><br />
<strong>KAZNENA DJELA PROTIV GOSPODARSTVA</strong></p>
<p><strong>Zlouporaba povjerenja u gospodarskom poslovanju</strong></p>
<p><strong>Članak 246.</strong></p>
<p>(1) Tko u gospodarskom poslovanju povrijedi dužnost zaštite tuđih imovinskih interesa koja<br />
se temelji na zakonu, odluci upravne ili sudbene vlasti, pravnom poslu ili odnosu povjerenja i<br />
na taj način pribavi sebi ili drugoj osobi protupravnu imovinsku korist te time ili na drugi<br />
način onome o čijim se imovinskim interesima dužan brinuti prouzroči štetu,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
prouzročena znatna šteta,</p>
<p>počinitelj će se kazniti kaznom zatvora od jedne do deset godina.</p>
<p>103</p>
<p><strong>Prijevara u gospodarskom poslovanju</strong></p>
<p><strong>Članak 247.</strong></p>
<p>(1) Tko u gospodarskom poslovanju s ciljem da pravnoj osobi koju zastupa ili drugoj pravnoj<br />
osobi pribavi protupravnu imovinsku korist dovede nekoga lažnim prikazivanjem ili<br />
prikrivanjem činjenica u zabludu ili ga održava u zabludi i time ga navede da na štetu svoje ili<br />
tuđe imovine nešto učini ili ne učini,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka prouzročena znatna šteta,</p>
<p>počinitelj će se kazniti kaznom zatvora od jedne do deset godina.</p>
<p><strong>Povreda obveze vođenja trgovačkih i poslovnih knjiga</strong></p>
<p><strong>Članak 248.</strong></p>
<p>Tko ne vodi trgovačke knjige ili poslovne knjige koje je po zakonu obvezan voditi, ili ih tako<br />
vodi da je otežana preglednost poslovanja ili imovinskog stanja, ili trgovačke ili poslovne<br />
knjige ili poslovne isprave koje je obvezan čuvati uništi, prikrije, u većoj mjeri ošteti ili na<br />
drugi način učini neuporabljivim,</p>
<p>kaznit će se kaznom zatvora do tri godine.</p>
<p><strong>Prouzročenje stečaja</strong></p>
<p><strong>Članak 249.</strong></p>
<p>(1) Tko u gospodarskom poslovanju sljedećim radnjama izazove prezaduženost ili<br />
nesposobnost za plaćanje ili u stanju prezaduženosti ili nesposobnosti za plaćanje koja prijeti<br />
ili je nastupila:</p>
<ol>
<li>
<p>prividno ili besplatno prenese imovinu na trgovačko društvo koje je osnovao sam ili s<br />
drugim, ili na drugi način cijelu ili dio imovine koja bi činila stečajnu masu prividno proda,<br />
optereti bez odgovarajuće protučinidbe, besplatno ustupi, sakrije, ošteti, uništi ili učini<br />
neupotrebljivom,</p>
</li>
<li>
<p>zaključi fiktivni ugovor ili prizna nepostojeću tražbinu,</p>
</li>
<li>
<p>ne vodi trgovačke ili poslovne knjige koje je dužan voditi ili ih prikrije, uništi, ošteti,<br />
preinači ili ih tako vodi ili izradi završni račun da se ne može utvrditi ili je znatno otežano<br />
utvrđivanje njegova imovinskog stanja,</p>
</li>
<li>
<p>u suprotnosti s urednim i savjesnim gospodarenjem umanji imovinu koja bi činila stečajnu<br />
masu ili prikrije imovinsko stanje,</p>
</li>
</ol>
<p>kaznit će se kaznom zatvora od šest mjeseci do pet godina.</p>
<p>104</p>
<p>(2) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do tri godine.</p>
<p>(3) Ako je djelom iz stavka 1. ovoga članka prouzročena znatna šteta,</p>
<p>počinitelj će se kazniti kaznom zatvora od jedne do deset godina.</p>
<p>(4) Ako je posljedica iz stavka 3. ovoga članka prouzrokovana djelom iz stavka 2. ovoga<br />
članka,</p>
<p>počinitelj će se kazniti kaznom zatvora od šest mjeseci do pet godina.</p>
<p>(5) Ako su vjerovnici namireni prije donošenja presude,</p>
<p>počinitelj se može osloboditi kazne.</p>
<p>(6) Kazneno djelo iz ovoga članka postojat će samo ako je počinitelj obustavio svoja plaćanja<br />
ili je protiv njega ili osobe koju je zastupao otvoren stečajni postupak.</p>
<p><strong>Pogodovanje vjerovnika</strong></p>
<p><strong>Članak 250.</strong></p>
<p>(1) Tko znajući da je on ili osoba koju zastupa postala nesposobna za plaćanje, ispuni ili<br />
osigura tražbinu vjerovnika koji nema pravo na ispunjenje ili osiguranje na takav način ili u to<br />
vrijeme,</p>
<p>kaznit će se kaznom zatvora do tri godine.</p>
<p>(2) Ako su ostali vjerovnici namireni prije donošenja presude, počinitelj se može osloboditi<br />
kazne.</p>
<p><strong>Primanje i davanje mita u postupku stečaja</strong></p>
<p><strong>Članak 251.</strong></p>
<p>(1) Vjerovnik ili član odbora vjerovnika koji zahtijeva ili primi mito ili koji prihvati ponudu<br />
ili obećanje mita za sebe ili drugoga da bi glasovao na određeni način ili propustio glasovanje<br />
ili na drugi način postupio radi oštećenja barem jednog vjerovnika u stečajnom postupku,</p>
<p>kaznit će se kaznom zatvora od šest mjeseci do pet godina.</p>
<p>(2) Ako djelo iz stavka 1. počini stečajni upravitelj,</p>
<p>kaznit će se kaznom zatvora od jedne do osam godina.</p>
<p>(3) Tko vjerovniku, članu odbora vjerovnika ili stečajnom upravitelju ponudi, obeća ili dade<br />
mito radi počinjenja kaznenog djela iz stavka 1. ili 2. ovoga članka,</p>
<p>kaznit će se kaznom zatvora do tri godine.</p>
<p>105</p>
<p><strong>Primanje mita u gospodarskom poslovanju</strong></p>
<p><strong>Članak 252.</strong></p>
<p>(1) Tko u gospodarskom poslovanju zahtijeva ili primi mito ili prihvati ponudu ili obećanje<br />
mita za sebe ili za drugoga da prilikom sklapanja ili izvršenja posla ili pružanja usluge<br />
pogoduje drugome tako da prouzroči štetu onome koga zastupa ili za koga radi ili tko<br />
posreduje pri takvom podmićivanju,</p>
<p>kaznit će se kaznom zatvora od jedne do osam godina.</p>
<p>(2) Tko u gospodarskom poslovanju zahtijeva ili primi mito ili prihvati ponudu ili obećanje<br />
mita za sebe ili za drugoga kao protuuslugu za sklapanje ili izvršenje posla ili pružanje usluge<br />
ili tko posreduje pri takvom podmićivanju,</p>
<p>kaznit će se kaznom zatvora od šest mjeseci do pet godina.</p>
<p><strong>Davanje mita u gospodarskom poslovanju</strong></p>
<p><strong>Članak 253.</strong></p>
<p>(1) Tko u gospodarskom poslovanju drugome ponudi, obeća ili dade mito da njemu ili<br />
drugome pogoduje prilikom sklapanja ili izvršenja posla ili pružanja usluge i time prouzroči<br />
štetu onome koga zastupa ili za koga radi ili tko posreduje pri takvom podmićivanju,</p>
<p>kaznit će se kaznom zatvora od šest mjeseci do pet godina.</p>
<p>(2) Tko u gospodarskom poslovanju drugome ponudi, obeća ili dade mito namijenjeno toj ili<br />
drugoj osobi kao protuuslugu za sklapanje ili izvršenje posla ili pružanje usluge ili tko<br />
posreduje pri takvom podmićivanju,</p>
<p>kaznit će se kaznom zatvora do tri godine.</p>
<p>(3) Počinitelj kaznenog djela iz stavka 1. i 2. ovoga članka koji je dao mito na zahtjev<br />
odgovorne osobe i prijavio djelo prije njegova otkrivanja ili prije saznanja da je djelo<br />
otkriveno, može se osloboditi kazne.</p>
<p><strong>Zlouporaba u postupku javne nabave</strong></p>
<p><strong>Članak 254.</strong></p>
<p>(1) Tko u postupku javne nabave stavi ponudu utemeljenu na zabranjenom dogovoru između<br />
gospodarskih subjekata koji ima za cilj da naručitelj prihvati određenu ponudu,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
je prouzročena znatna šteta,</p>
<p>počinitelj će se kazniti kaznom zatvora od jedne do deset godina.</p>
<p>106</p>
<p>(3) Počinitelj koji dobrovoljno spriječi da naručitelj prihvati ponudu iz stavka 1. ovoga članka<br />
može se osloboditi kazne.</p>
<p><strong>Zavaravajuće oglašivanje</strong></p>
<p><strong>Članak 255.</strong></p>
<p>Tko u ponudi robe ili usluga upućenoj širem krugu osoba navede neistinite ili nepotpune<br />
podatke koji su bitni za sklapanje ugovora i mogu razumnog potrošača dovesti u zabludu,</p>
<p>kaznit će se kaznom zatvora do dvije godine.</p>
<p><strong>Utaja poreza ili carine</strong></p>
<p><strong>Članak 256.</strong></p>
<p>(1) Tko s ciljem da on ili druga osoba potpuno ili djelomično izbjegne plaćanje poreza ili<br />
carine daje netočne ili nepotpune podatke o dohocima, predmetima ili drugim činjenicama<br />
koje su od utjecaja na utvrđivanje iznosa porezne ili carinske obveze ili tko s istim ciljem u<br />
slučaju obvezne prijave ne prijavi prihod, predmet ili druge činjenice koje su od utjecaja na<br />
utvrđivanje porezne ili carinske obveze, pa zbog toga dođe do smanjenja ili neutvrđenja<br />
porezne ili carinske obveze u iznosu koji prelazi dvadeset tisuća kuna,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko poreznu olakšicu ili carinsku povlasticu<br />
u iznosu većem od dvadeset tisuća kuna koristi suprotno uvjetima pod kojima ju je dobio.</p>
<p>(3) Ako je kazneno djelo iz stavka 1. i 2. ovoga članka dovelo do smanjenja ili neutvrđenja<br />
porezne ili carinske obveze velikih razmjera,</p>
<p>počinitelj će se kazniti kaznom zatvora od jedne do deset godina.</p>
<p>(4) Odredbe iz stavka 1. do 3. ovoga članka primijenit će se i na počinitelja koji u njima<br />
opisanim radnjama umanji sredstva Europske unije.</p>
<p><strong>Izbjegavanje carinskog nadzora</strong></p>
<p><strong>Članak 257.</strong></p>
<p>(1) Tko izbjegavajući mjere carinskog nadzora prenese preko granice robu čija su proizvodnja<br />
ili promet ograničeni ili zabranjeni ako time nije počinjeno neko drugo kazneno djelo za koje<br />
je propisana teža kazna,</p>
<p>kaznit će se kaznom zatvora od šest mjeseci do pet godina.</p>
<p>(2) Roba iz stavka 1. ovoga članka će se oduzeti.</p>
<p><strong>Subvencijska prijevara</strong></p>
<p><strong>Članak 258.</strong></p>
<p>107</p>
<p>(1) Tko s ciljem da za sebe ili drugoga ostvari državnu potporu davatelju državne potpore<br />
dade netočne ili nepotpune podatke o činjenicama o kojima ovisi donošenje odluke o državnoj<br />
potpori ili propusti obavijestiti davatelja državne potpore o promjenama važnim za donošenje<br />
odluke o državnoj potpori,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko sredstva iz odobrene državne potpore<br />
koristi suprotno njihovoj namjeni.</p>
<p>(3) Ako je u slučaju iz stavka 1. ovoga članka počinitelj postupao s ciljem da ostvari državnu<br />
potporu velikih razmjera ili je u slučaju iz stavka 2. ovoga članka koristio državnu potporu<br />
velikih razmjera,</p>
<p>kaznit će se zatvorom u trajanju od jedne do deset godina.</p>
<p>(4) Tko u slučajevima iz stavka 1. ovoga članka dobrovoljno spriječi donošenje odluke o<br />
državnoj potpori, može se osloboditi kazne.</p>
<p>(5) S državnim potporama u smislu ovoga članka izjednačuju se subvencije i pomoći<br />
odobrene iz sredstava Europske unije.</p>
<p><strong>Zlouporaba povlaštenih informacija</strong></p>
<p><strong>Članak 259.</strong></p>
<p>(1) Tko suprotno propisima o tržištu kapitala, raspolažući povlaštenom informacijom na<br />
temelju članstva u upravnim, upravljačkim ili nadzornim tijelima izdavatelja ili sudionika na<br />
tržištu emisijskih jedinica ili posjedovanja svog udjela u kapitalu izdavatelja ili sudionika na<br />
tržištu emisijskih jedinica ili na temelju pristupa informacijama tijekom obavljanja posla,<br />
profesije ili dužnosti ili tko je do povlaštenih informacija došao neovisno o navedenim<br />
okolnostima:</p>
<ol>
<li>
<p>za vlastiti ili tuđi račun, neposredno ili posredno, stekne ili otuđi financijski instrument na<br />
koji se ta informacija odnosi, otkaže ili izmijeni nalog u vezi s financijskim instrumentom na<br />
koji se ta informacija odnosi, uključujući i slučaj kada je nalog dan prije nego što je ta osoba<br />
posjedovala tu povlaštenu informaciju, podnese, promijeni ili povuče ponudu za kupnju na<br />
dražbi emisijskih jedinica ili drugih proizvoda na dražbi koji se temelje na emisijskim<br />
jedinicama,</p>
</li>
<li>
<p>neovlašteno otkrije, priopći, preda ili na drugi način učini dostupnom povlaštenu<br />
informaciju drugoj osobi,</p>
</li>
<li>
<p>preporuči drugoj osobi ili je navede da stekne ili otpusti financijski instrument na koji se ta<br />
informacija odnosi ili da otkaže ili izmijeni nalog u vezi s financijskim instrumentom na koji<br />
se ta informacija odnosi,</p>
</li>
</ol>
<p>kaznit će se kaznom zatvora od šest mjeseci do pet godina.</p>
<p>108</p>
<p>(2) Ako je kaznenim djelom iz stavka 1. ovoga članka pribavljena imovinska korist velikih<br />
razmjera ili je drugome prouzročena imovinska šteta velikih razmjera, počinitelj će se kazniti<br />
kaznom zatvora od jedne do osam godina.</p>
<p><strong>Zlouporaba tržišta kapitala</strong></p>
<p><strong>Članak 260.</strong></p>
<p>(1) Tko suprotno propisima o tržištu kapitala:</p>
<ol>
<li>
<p>obavi transakciju ili da nalog za trgovanje ili obavi bilo koji drugi postupak koji daje ili bi<br />
mogao dati neistinite ili obmanjujuće znakove o ponudi, potražnji ili cijeni financijskih<br />
instrumenata ili povezanog promptnog ugovora za robu ili drži cijenu jednog ili više<br />
financijskih instrumenata ili povezanog promptnog ugovora za robu na neuobičajenoj ili<br />
umjetnoj razini,</p>
</li>
<li>
<p>pri sklapanju transakcije ili davanju naloga za trgovanje ili pri bilo kojoj drugoj aktivnosti<br />
ili postupku koji utječe na cijenu jednog ili nekoliko financijskih instrumenata ili povezanog<br />
promptnog ugovora za robu upotrebljava fiktivne postupke ili druge oblike obmane ili<br />
prijevare,</p>
</li>
<li>
<p>širi informacije putem medija, internetom ili bilo kojim drugim načinom ili sredstvom<br />
kojim daje ili bi mogao davati neistinite ili obmanjujuće znakove glede ponude, potražnje ili<br />
cijene financijskih instrumenata ili povezanog promptnog ugovora za robu ili održava cijenu<br />
jednog ili nekoliko financijskih instrumenata ili povezanog promptnog ugovora za robu na<br />
neuobičajenoj ili umjetnoj razini kada osobe koje su proširile informaciju stječu, za sebe ili<br />
drugu osobu, prednost ili korist od širenja dotičnih informacija ili financijskih instrumenata,<br />
uključujući širenje glasina i neistinitih ili obmanjujućih vijesti,</p>
</li>
<li>
<p>prosljeđuje ili daje neistinite ili obmanjujuće informacije ili osnovne podatke ili bilo kojim<br />
drugim postupkom manipulira izračunom referentnih vrijednosti, kaznit će kaznom zatvora od<br />
šest mjeseci do pet godina.</p>
</li>
</ol>
<p>(2) Ako je postupanjem iz stavka 1. ovoga članka pribavljena imovinska korist velikih<br />
razmjera ili je drugome prouzročena imovinska šteta velikih razmjera, počinitelj će se kazniti<br />
kaznom zatvora od jedne do osam godina.</p>
<p><strong>Neovlaštena uporaba tuđe tvrtke</strong></p>
<p><strong>Članak 261.</strong></p>
<p>(1) Tko neovlašteno uporabi tuđu tvrtku ili u nju unese obilježja koja stvaraju zabunu glede<br />
predmeta poslovanja trgovačkog društva, identiteta ili povezanosti s drugim društvom i na taj<br />
način pribavi imovinsku korist ili prouzroči štetu.</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p>109</p>
<p><strong>Odavanje i neovlašteno pribavljanje poslovne tajne</strong></p>
<p><strong>Članak 262.</strong></p>
<p>(1) Tko neovlašteno drugome priopći, preda ili na drugi način učini pristupačnim podatke koji<br />
su poslovna tajna, kao i tko pribavlja takve podatke s ciljem da ih preda neovlaštenoj osobi,</p>
<p>kaznit će se kaznom zatvora do tri godine.</p>
<p>(2) Ako je kaznenim djelom iz stavka 1. ovoga članka počinitelj sebi ili drugome pribavio<br />
znatnu imovinsku korist ili prouzročio znatnu štetu,</p>
<p>kaznit će se kaznom zatvora od šest mjeseci do pet godina.</p>
<p>(3) Nema kaznenog djela ako je djelo iz stavka 1. ovoga članka počinjeno u pretežito javnom<br />
interesu.</p>
<p>(4) Kazneno djelo iz stavka 1. ovoga članka progoni se po prijedlogu.</p>
<p><strong>Nedozvoljena proizvodnja</strong></p>
<p><strong>Članak 263.</strong></p>
<p>(1) Tko neovlašteno proizvodi ili prerađuje predmete ili robu čija je proizvodnja zabranjena ili<br />
ograničena ako time nije počinjeno neko drugo kazneno djelo za koje je propisana teža kazna,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. kaznit će se tko napravi, nabavi, prenese, izveze ili uveze, posjeduje<br />
opremu, materijal ili tvari koje se mogu uporabiti za nedozvoljenu proizvodnju i za koje zna<br />
da su namijenjeni nedozvoljenoj proizvodnji.</p>
<p>(3) Predmeti i roba nedozvoljene proizvodnje će se oduzeti.</p>
<p><strong>Nedozvoljena trgovina</strong></p>
<p><strong>Članak 264.</strong></p>
<p>(1) Tko neovlašteno kupuje, prodaje, prenosi ili razmjenjuje predmete ili robu čiji je promet<br />
zabranjen ili ograničen ako time nije počinjeno neko drugo kazneno djelo za koje je propisana<br />
teža kazna,</p>
<p>kaznit će se kaznom zatvora do tri godine.</p>
<p>(2) Predmeti i roba nedozvoljene trgovine će se oduzeti.</p>
<p><strong>Pranje novca</strong></p>
<p><strong>Članak 265.</strong></p>
<p>(1) Tko imovinsku korist ostvarenu kaznenim djelom uloži, preuzme, pretvori, prenese ili<br />
zamijeni u cilju prikrivanja njezinog nezakonitog podrijetla,</p>
<p>110</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko prikriva pravu prirodu, podrijetlo,<br />
mjesto, raspolaganje, prenošenje te postojanje prava, odnosno vlasništva na imovinskoj koristi<br />
koju je drugi ostvario kaznenim djelom.</p>
<p>(3) Kaznom iz stavka 1. ovoga članka kaznit će se tko imovinsku korist koju je drugi ostvario<br />
kaznenim djelom, pribavlja, posjeduje ili koristi.</p>
<p>(4) Tko počini djelo iz stavka 1. ili 2. ovoga članka u financijskom ili drugom poslovanju ili<br />
se počinitelj bavi pranjem novca ili je imovinska korist iz stavka 1., 2. ili 3. ovoga članka<br />
velike vrijednosti,</p>
<p>kaznit će se kaznom zatvora od jedne do osam godina.</p>
<p>(5) Tko poduzme radnju iz stavka 1., 2. ili 4. ovoga članka postupajući s nehajem u odnosu na<br />
okolnosti da se radi o imovinskoj koristi ostvarenoj kaznenim djelom,</p>
<p>kaznit će se kaznom zatvora do tri godine.</p>
<p>(6) Ako je imovinska korist iz stavka 1. do 5. ovoga članka ostvarena kaznenim djelom<br />
počinjenim u stranoj državi počinitelj će se kazniti ako se radi o kaznenom djelu i prema<br />
zakonu države u kojoj je počinjeno.</p>
<p>(7) Počinitelja iz stavka 1. do 5. ovoga članka koji dobrovoljno pridonese otkrivanju kaznenog<br />
djela kojim je ostvarena imovinska korist sud može osloboditi kazne.</p>
<p><strong>GLAVA DVADESET PETA (XXV.)</strong><br />
<strong>KAZNENA DJELA PROTIV RAČUNALNIH SUSTAVA, PROGRAMA I</strong><br />
<strong>PODATAKA</strong></p>
<p><strong>Neovlašteni pristup</strong></p>
<p><strong>Članak 266.</strong></p>
<p>(1) Tko neovlašteno pristupi računalnom sustavu ili računalnim podacima,</p>
<p>kaznit će se kaznom zatvora do dvije godine.</p>
<p>(2) Tko kazneno djelo iz stavka 1. ovoga članka počini u odnosu na računalni sustav ili<br />
računalne podatke tijela državne vlasti, Ustavnog suda Republike Hrvatske i međunarodne<br />
organizacije koje je Republika Hrvatska član, tijela jedinica lokalne ili područne (regionalne)<br />
samouprave, javne ustanove ili trgovačkog društva od posebnog javnog interesa,</p>
<p>kaznit će se kaznom zatvora do tri godine.</p>
<p>(3) Za pokušaj kaznenog djela iz stavka 1. i 2. ovoga članka počinitelj će se kazniti.</p>
<p>(4) Kazneno djelo iz stavka 1. ovoga članka progoni se po prijedlogu.</p>
<p>111</p>
<p><strong>Ometanje rada računalnog sustava</strong></p>
<p><strong>Članak 267.</strong></p>
<p>(1) Tko onemogući ili oteža rad ili korištenje računalnog sustava, računalnih podataka ili<br />
programa ili računalnu komunikaciju,</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Oštećenje računalnih podataka</strong></p>
<p><strong>Članak 268.</strong></p>
<p>(1) Tko neovlašteno u cijelosti ili djelomično ošteti, izmijeni, izbriše, uništi, učini<br />
neuporabljivim ili nedostupnim ili prikaže nedostupnim tuđe računalne podatke ili programe,</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Neovlašteno presretanje računalnih podataka</strong></p>
<p><strong>Članak 269.</strong></p>
<p>(1) Tko neovlašteno presretne ili snimi nejavni prijenos računalnih podataka, uključujući i<br />
elektromagnetsku emisiju računalnog sustava, ili drugome učini dostupnim tako pribavljene<br />
podatke,</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p>(3) Podaci koji su nastali počinjenjem kaznenog djela iz stavka 1. ovoga članka će se uništiti.</p>
<p><strong>Računalno krivotvorenje</strong></p>
<p><strong>Članak 270.</strong></p>
<p>(1) Tko neovlašteno izradi, unese, izmijeni, izbriše ili učini neuporabljivim ili nedostupnim<br />
računalne podatke koji imaju vrijednost za pravne odnose, u namjeri da se oni uporabe kao<br />
vjerodostojni, ili tko takve podatke uporabi ili nabavi radi uporabe,</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p>(3) Podaci koji su nastali počinjenjem kaznenog djela iz stavka 1. ovoga članka će se uništiti.</p>
<p><strong>Računalna prijevara</strong></p>
<p>112</p>
<p><strong>Članak 271.</strong></p>
<p>(1) Tko s ciljem da sebi ili drugome pribavi protupravnu imovinsku korist unese, izmijeni,<br />
izbriše, ošteti, učini neuporabljivim ili nedostupnim računalne podatke ili ometa rad<br />
računalnog sustava i na taj način prouzroči štetu drugome,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
prouzročena znatna šteta,</p>
<p>počinitelj će se kazniti kaznom zatvora od jedne do osam godina.</p>
<p>(3) Podaci koji su nastali počinjenjem kaznenog djela iz stavka 1. i 2. ovoga članka će se<br />
uništiti.</p>
<p><strong>Zlouporaba naprava</strong></p>
<p><strong>Članak 272.</strong></p>
<p>(1) Tko izradi, nabavi, uveze, proda, posjeduje ili čini drugome dostupne uređaje ili računalne<br />
programe ili računalne podatke stvorene ili prilagođene za počinjenje kaznenih djela iz članka<br />
266., članka 267., članka 268., članka 269., članka 270. i članka 271. ovoga Zakona s ciljem<br />
da ih se uporabi za počinjenje nekog od tih djela,</p>
<p>kaznit će se kaznom zatvora do tri godine.</p>
<p>(2) Tko izradi, nabavi, uveze, proda, posjeduje ili čini drugome dostupne računalne lozinke,<br />
pristupne šifre ili druge podatke kojima se može pristupiti računalnom sustavu s ciljem da ih<br />
se uporabi za počinjenje kaznenih djela iz članka 266., članka 267., članka 268., članka 269.,<br />
članka 270. i članka 271. ovoga Zakona,</p>
<p>kaznit će se kaznom zatvora do dvije godine.</p>
<p>(3) Počinitelj kaznenog djela iz stavka 1. ovoga članka neće se kazniti kaznom strožom od<br />
one koja je propisana za kazneno djelo koje je imao za cilj.</p>
<p>(4) Posebne naprave i programi iz stavka 1. ovoga članka će se oduzeti, a podaci iz stavka 1. i<br />
2. ovoga članka će se uništiti.</p>
<p><strong>Teška kaznena djela protiv računalnih sustava, programa i podataka</strong></p>
<p><strong>Članak 273.</strong></p>
<p>(1) Tko kazneno djelo iz članka 267. do članka 270. ovoga Zakona počini u odnosu na<br />
računalni sustav ili računalne podatke tijela državne vlasti, Ustavnog suda Republike<br />
Hrvatske i međunarodne organizacije koje je Republika Hrvatska član, tijela jedinica lokalne<br />
ili područne (regionalne) samouprave, javne ustanove ili trgovačkog društva od posebnog<br />
javnog interesa,</p>
<p>113</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. kaznit će se tko kazneno djelo iz članka 266. do članka 269. ovoga<br />
Zakona počini prikrivajući stvarni identitet i uzrokujući zabludu o ovlaštenom nositelju<br />
identiteta.</p>
<p>(3) Tko kazneno djelo iz članka 267. do članka 269. ovoga Zakona počini sredstvom<br />
namijenjenim za izvršenje napada na veći broj računalnih sustava ili kojim je prouzročena<br />
znatna šteta,</p>
<p>kaznit će se kaznom zatvora od jedne do osam godina.</p>
<p><strong>GLAVA DVADESET ŠESTA (XXVI.)</strong><br />
<strong>KAZNENA DJELA KRIVOTVORENJA</strong></p>
<p><strong>Krivotvorenje novca</strong></p>
<p><strong>Članak 274.</strong></p>
<p>(1) Tko izradi lažni novac, preinači pravi novac ili takav novac pribavi, posjeduje uveze,<br />
izveze, prima ili prenosi s ciljem stavljanja u optjecaj kao pravog ili ga stavi u optjecaj kao<br />
pravi,</p>
<p>kaznit će se kaznom zatvora od jedne do deset godina.</p>
<p>(2) Tko lažni novac koji je primio u uvjerenju da je pravi, saznavši da je lažan, stavi u<br />
optjecaj,</p>
<p>kaznit će se kaznom zatvora do tri godine.</p>
<p>(3) Za pokušaj kaznenog djela iz stavka 2. počinitelj će se kazniti.</p>
<p>(4) Lažni novac će se oduzeti.</p>
<p><strong>Krivotvorenje vrijednosnih papira</strong></p>
<p><strong>Članak 275.</strong></p>
<p>(1) Tko izradi lažni vrijednosni papir koji se izdaje na temelju propisa, preinači pravi<br />
vrijednosni papir ili pribavi takav lažni vrijednosni papir s ciljem stavljanja u optjecaj kao<br />
pravog ili ga stavi u optjecaj kao pravi,</p>
<p>kaznit će se kaznom zatvora od jedne do deset godina.</p>
<p>(2) Tko lažni vrijednosni papir koji je primio u uvjerenju da je pravi, saznavši da je lažan,<br />
stavi u optjecaj,</p>
<p>kaznit će se kaznom zatvora do tri godine.</p>
<p>(3) Lažni vrijednosni papir će se oduzeti.</p>
<p>114</p>
<p><strong>Krivotvorenje znakova za vrijednost</strong></p>
<p><strong>Članak 276.</strong></p>
<p>(1) Tko izradi lažne biljege, poštanske marke ili druge znakove za vrijednost izdane na<br />
temelju propisa ili ih preinači, pribavi ili dade drugome na uporabu s ciljem da ih uporabi kao<br />
prave,</p>
<p>kaznit će se kaznom zatvora od šest mjeseci do pet godina.</p>
<p>(2) Tko uklanjanjem žiga sa znaka za vrijednost ili na drugi način djeluje na već uporabljeni<br />
znak za vrijednost da bi mu dao izgled neuporabljenog znaka ili tko već uporabljeni znak za<br />
vrijednost ponovno uporabi ili ga proda kao da nije uporabljen,</p>
<p>kaznit će se kaznom zatvora do šest mjeseci.</p>
<p>(3) Lažni znakovi za vrijednost će se oduzeti.</p>
<p><strong>Krivotvorenje znakova za obilježavanje robe, mjera i utega</strong></p>
<p><strong>Članak 277.</strong></p>
<p>(1) Tko s ciljem da ih uporabi kao prave izradi lažne znakove za obilježavanje robe, kao<br />
pečate, žigove ili marke kojima se žigoše zlato, srebro, stoka, drvo ili kakva druga roba ili<br />
takve prave znakove preinači, ili tko lažne znakove uporabi kao prave,</p>
<p>kaznit će se kaznom zatvora od šest mjeseci do pet godina.</p>
<p>(2) Tko krivotvori mjere ili utege,</p>
<p>kaznit će se kaznom zatvora do tri godine.</p>
<p>(3) Lažni znakovi, mjere i utezi te sredstva za njihovu izradbu će se oduzeti.</p>
<p><strong>Krivotvorenje isprave</strong></p>
<p><strong>Članak 278.</strong></p>
<p>(1) Tko izradi lažnu ispravu ili preinači pravu s ciljem da se takva isprava uporabi kao prava<br />
ili tko takvu ispravu nabavi radi uporabe ili je uporabi kao pravu,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko obmane drugoga o sadržaju kakve<br />
isprave i ovaj stavi svoj potpis na tu ispravu, držeći da se potpisuje pod kakvu drugu ispravu<br />
ili pod kakav drugi sadržaj.</p>
<p>(3) Tko kazneno djelo iz stavka 1. i 2. ovoga članka počini glede javne isprave, oporuke,<br />
mjenice, čeka, platne kartice ili javne ili službene knjige koja se mora voditi na temelju<br />
zakona,</p>
<p>115</p>
<p>kaznit će se kaznom zatvora od šest mjeseci do pet godina.</p>
<p>(4) Za pokušaj kaznenog djela iz stavka 1. i 2. ovoga članka počinitelj će se kazniti.</p>
<p><strong>Krivotvorenje službene ili poslovne isprave</strong></p>
<p><strong>Članak 279.</strong></p>
<p>(1) Službena ili odgovorna osoba koja u službenu ili poslovnu ispravu, knjigu ili spis unese<br />
neistinite podatke, ili ne unese kakav važan podatak, ili svojim potpisom, odnosno službenim<br />
pečatom ovjeri takvu ispravu, knjigu ili spis s neistinitim sadržajem ili koja svojim potpisom,<br />
odnosno službenim pečatom omogući izradbu isprave, knjige ili spisa s neistinitim sadržajem,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se i tko neistinitu službenu ili poslovnu<br />
ispravu, knjigu ili spis uporabi u službi ili poslovanju kao da su istiniti.</p>
<p><strong>Zlouporaba osobne isprave</strong></p>
<p><strong>Članak 280.</strong></p>
<p>Tko osobnu ispravu, izdanu na ime druge osobe, prijevarno koristi u pravnom prometu ili radi<br />
prijevare u pravnom prometu prepušta drugoj osobi osobnu ispravu koja na ime te osobe nije<br />
izdana,</p>
<p>kaznit će se kaznom zatvora do jedne godine.</p>
<p><strong>Ovjeravanje neistinitog sadržaja</strong></p>
<p><strong>Članak 281.</strong></p>
<p>(1) Tko dovođenjem u zabludu nadležnog tijela učini da ovo u javnoj ispravi, zapisniku ili<br />
knjizi ovjeri štogod neistinito što ima služiti kao dokaz u pravnom prometu,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko takvu ispravu, zapisnik ili knjigu<br />
uporabi, iako zna da su neistinite.</p>
<p><strong>Izdavanje i uporaba neistinite liječničke ili veterinarske svjedodžbe</strong></p>
<p><strong>Članak 282.</strong></p>
<p>Tko u liječničku ili veterinarsku svjedodžbu unese neistinite podatke ili tko uporabi takvu<br />
svjedodžbu,</p>
<p>kaznit će se kaznom zatvora do tri godine.</p>
<p><strong>Izrada, nabavljanje, posjedovanje, prodaja ili davanje na uporabu sredstava za</strong><br />
<strong>krivotvorenje</strong></p>
<p>116</p>
<p><strong>Članak 283.</strong></p>
<p>(1) Tko izrađuje, prima, nabavlja, posjeduje, prodaje ili daje na uporabu uređaje, predmete,<br />
računalne programe i računalne podatke te druga sredstva za krivotvorenje ili izmjenu novca<br />
ili sigurnosnih obilježja kao što su hologrami, vodeni žigovi ili drugi sastavni dijelovi novca<br />
koji služe za zaštitu od krivotvorenja,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. kaznit će se tko izrađuje, prima, nabavlja, posjeduje, prodaje ili daje<br />
na uporabu uređaje, predmete, računalne programe i računalne podatke te druga sredstva za<br />
izradu lažnih vrijednosnih papira, lažnih znakova za vrijednost izdanih na temelju propisa,<br />
lažnih znakova za obilježavanje robe, lažnih mjera i utega i krivotvorenih isprava.</p>
<p>(3) Sredstva iz stavka 1. i 2. ovoga članka će se oduzeti.</p>
<p><strong>GLAVA DVADESET SEDMA (XXVII.)</strong><br />
<strong>KAZNENA DJELA PROTIV INTELEKTUALNOG VLASNIŠTVA</strong></p>
<p><strong>Povreda osobnih prava autora ili umjetnika izvođača</strong></p>
<p><strong>Članak 284.</strong></p>
<p>(1) Tko protivno propisima kojima se uređuje autorsko i srodna prava pod krivim imenom,<br />
svojim imenom ili imenom drugoga označi tuđe autorsko djelo ili protivno autorovoj zabrani<br />
označi djelo autorovim imenom te ga objavi ili se koristi njime ili dopusti da se to učini,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko protivno propisima kojima se uređuje<br />
autorsko i srodna prava pod krivim imenom, svojim imenom ili imenom drugoga označi tuđu<br />
izvedbu umjetnika izvođača ili je protivno zabrani umjetnika izvođača označi imenom<br />
umjetnika izvođača te je objavi ili se koristi njome ili dopusti da se to učini.</p>
<p>(3) Kaznom iz stavka 1. ovoga članka kaznit će se tko protivno propisima kojima se uređuje<br />
autorsko i srodna prava unese dijelove tuđeg autorskog djela ili tuđe izvedbe umjetnika<br />
izvođača u svoje autorsko djelo ili u svoju izvedbu s ciljem pribavljanja koristi ili nanošenja<br />
štete.</p>
<p>(4) Kazneno djelo iz stavka 1. do 3. ovoga članka progoni se po prijedlogu oštećenika ili<br />
druge zainteresirane osobe.</p>
<p><strong>Nedozvoljena uporaba autorskog djela ili izvedbe umjetnika izvođača</strong></p>
<p><strong>Članak 285.</strong></p>
<p>(1) Tko protivno propisima kojima se uređuju autorsko i srodna prava reproducira, preradi,<br />
distribuira, skladišti ili poduzima druge radnje radi distribucije ili priopći javnosti na bilo koji</p>
<p>117</p>
<p>način tuđe autorsko djelo ili dopusti da se to učini i na taj način pribavi znatnu imovinsku<br />
korist ili prouzroči znatnu štetu,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko protivno propisima kojima se uređuje<br />
autorsko i srodna prava fiksira tuđu nefiksiranu izvedbu umjetnika izvođača, reproducira,<br />
preradi, distribuira, skladišti ili poduzima druge radnje radi distribucije tuđe fiksirane izvedbe<br />
umjetnika izvođača ili priopći javnosti na bilo koji način tuđu fiksiranu ili nefiksiranu izvedbu<br />
umjetnika izvođača ili dopusti da se to učini i na taj način pribavi znatnu imovinsku korist ili<br />
prouzroči znatnu štetu.</p>
<p>(3) Kaznom iz stavka 1. ovoga članka kaznit će se tko protivno propisima kojima se uređuju<br />
autorsko i srodna prava osujećuje tehničke mjere za zaštitu prava autora i umjetnika izvođača<br />
ili ukloni ili preinači podatke o upravljanju tim pravima i na taj način pribavi znatnu<br />
imovinsku korist ili prouzroči znatnu štetu.</p>
<p>(4) Za pokušaj kaznenog djela iz stavka 1., 2. i 3. ovoga članka počinitelj će se kazniti.</p>
<p>(5) Predmeti koji su bili namijenjeni ili uporabljeni za počinjenje kaznenog djela iz stavka 1.,<br />
2., 3. i 4. ovoga članka će se oduzeti, a predmeti koji su nastali počinjenjem tih kaznenih djela<br />
će se uništiti osim ako onaj čije je pravo povrijeđeno zatraži njihovu predaju uz naknadu koja<br />
ne može biti viša od troškova njihove proizvodnje. Naknada je prihod državnog proračuna i<br />
koristit će se za suzbijanje kaznenih djela protiv intelektualnog vlasništva.</p>
<p><strong>Povreda drugih autorskom srodnih prava</strong></p>
<p><strong>Članak 286.</strong></p>
<p>(1) Tko protivno propisima kojima se uređuju autorsko i srodna prava reproducira, distribuira,<br />
skladišti ili poduzima druge radnje radi distribucije, ili stavi na raspolaganje javnosti tuđi<br />
fonogram ili dopusti da se to učini i na taj način pribavi znatnu imovinsku korist ili prouzroči<br />
znatnu štetu,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko protivno propisima kojima se uređuju<br />
autorsko i srodna prava reproducira, distribuira, skladišti ili poduzima druge radnje radi<br />
distribucije, ili javno prikaže ili stavi na raspolaganje javnosti tuđi videogram ili dopusti da se<br />
to učini i na taj način pribavi znatnu imovinsku korist ili prouzroči znatnu štetu.</p>
<p>(3) Kaznom iz stavka 1. ovoga članka kaznit će se tko protivno propisima kojima se uređuju<br />
autorsko i srodna prava reemitira tuđe emitiranje, ili javno priopći tuđe emitiranje uz plaćanje<br />
ulaznica ili stavi na raspolaganje javnosti tuđe emitiranje ili dopusti da se to učini i na taj<br />
način pribavi znatnu imovinsku korist ili prouzroči znatnu štetu.</p>
<p>(4) Kaznom iz stavka 1. ovoga članka kaznit će se tko protivno propisima kojima se uređuju<br />
autorsko i srodna prava osujećuje tehničke mjere za zaštitu srodnih prava proizvođača</p>
<p>118</p>
<p>fonograma, videograma ili organizacija za radiodifuziju ili ukloni ili preinači podatke o<br />
upravljanju tim pravima ili dopusti da se to učini i na taj način pribavi znatnu imovinsku<br />
korist ili prouzroči znatnu štetu.</p>
<p>(5) Za pokušaj kaznenog djela iz stavka 1. do 4. ovoga članka počinitelj će se kazniti.</p>
<p>(6) Predmeti koji su bili namijenjeni ili uporabljeni za počinjenje kaznenog djela iz stavka 1.,<br />
2., 3. i 4. ovoga članka će se oduzeti, a predmeti koji su nastali počinjenjem tih kaznenih djela<br />
će se uništiti osim ako onaj čije je pravo povrijeđeno zatraži njihovu predaju uz naknadu koja<br />
ne može biti viša od troškova njihove proizvodnje. Naknada je prihod državnog proračuna i<br />
koristit će se za suzbijanje kaznenih djela protiv intelektualnog vlasništva.</p>
<p><strong>Povreda prava na izum</strong></p>
<p><strong>Članak 287.</strong></p>
<p>(1) Tko neovlašteno podnese prijavu za registraciju patenta ili u njoj protivno propisima o<br />
zaštiti patenta ne navede ili lažno navede izumitelja ili neovlašteno učini dostupnim javnosti<br />
izum prije nego što je on zakonito objavljen javnosti,</p>
<p>kaznit će se kaznom zatvora do jedne godine.</p>
<p>(2) Tko protivno propisima o zaštiti patenta izrađuje, nudi na prodaju, prodaje, rabi, izvozi,<br />
uvozi, ili skladišti u te svrhe proizvod izrađen prema izumu koji je zaštićen patentom ili<br />
svjedodžbom o dodatnoj zaštiti ili primjenjuje ili nudi primjenu postupka koji je predmet<br />
zaštićenog izuma ili nudi na prodaju, prodaje, rabi, izvozi, uvozi ili skladišti u te svrhe<br />
proizvod koji je izravno dobiven postupkom koji je predmet izuma i na taj način pribavi<br />
znatnu imovinsku korist ili prouzroči znatnu štetu,</p>
<p>kaznit će se kaznom zatvora do tri godine.</p>
<p>(3) Za pokušaj kaznenog djela iz stavka 2. ovoga članka počinitelj će se kazniti.</p>
<p>(4) Predmeti koji su bili namijenjeni ili uporabljeni za počinjenje kaznenog djela iz stavka 2. i<br />
3. ovoga članka će se oduzeti, a predmeti koji su nastali počinjenjem kaznenog djela iz stavka</p>
<ol>
<li>i 2. ovoga članka će se oduzeti i uništiti.</li>
</ol>
<p>(5) Kazneno djelo iz stavka 1. ovoga članka progoni se po prijedlogu oštećenika ili druge<br />
zainteresirane osobe.</p>
<p><strong>Povreda žiga</strong></p>
<p><strong>Članak 288.</strong></p>
<p>(1) Tko protivno propisima o zaštiti žiga u trgovačkom prometu rabi znak koji je istovjetan sa<br />
zaštićenim žigom u odnosu na proizvode ili usluge koje su istovjetne s onima za koje je žig<br />
registriran ili znak koji je istovjetan ili sličan zaštićenom žigu u odnosu na proizvode ili<br />
usluge koji su istovjetni ili slični s onima za koje je žig registriran, ističući znak na<br />
proizvodima ili njihovim pakiranjima, nudeći ili stavljajući na tržište ili skladišteći u te svrhe</p>
<p>119</p>
<p>proizvod pod tim znakom ili nudeći ili pružajući usluge pod tim znakom ili uvozeći ili<br />
izvozeći proizvode obilježene tim znakom ili rabeći znak na poslovnim proizvodima i u<br />
reklamiranju, čime javnost može biti dovedena u zabludu o podrijetlu proizvoda i usluga, i na<br />
taj način pribavi znatnu imovinsku korist ili prouzroči znatnu štetu.</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p>(3) Predmeti koji su bili namijenjeni ili uporabljeni za počinjenje kaznenog djela iz stavka 1.<br />
ovoga članka će se oduzeti, a predmeti koji su nastali počinjenjem kaznenog djela iz stavka 1.<br />
ovoga članka će se oduzeti i uništiti, osim ako sud odluči da će se uporabljeni znak učiniti<br />
neraspoznatljivim, a predmete koji su nastali počinjenjem djela uporabiti u humanitarne svrhe.</p>
<p><strong>Povreda registrirane oznake podrijetla</strong></p>
<p><strong>Članak 289.</strong></p>
<p>(1) Tko protivno propisima rabi oznaku izvornosti, oznaku zemljopisnog podrijetla proizvoda<br />
i usluga ili oznaku tradicionalnog ugleda poljoprivrednih i prehrambenih proizvoda i na taj<br />
način pribavi znatnu imovinsku korist ili prouzroči znatnu štetu,</p>
<p>kaznit će se kaznom zatvora do tri godine.</p>
<p>(2) Predmeti koji su bili namijenjeni ili uporabljeni za počinjenje kaznenog djela iz stavka 1.<br />
ovoga članka će se oduzeti, a predmeti koji su nastali počinjenjem kaznenog djela iz stavka 1.<br />
ovoga članka će se oduzeti i uništiti, osim ako sud odluči da će se uporabljena oznaka učiniti<br />
neraspoznatljivom, a predmeti koji su nastali počinjenjem djela uporabiti u humanitarne<br />
svrhe.</p>
<p><strong>Javna objava presude</strong></p>
<p><strong>Članak 290.</strong></p>
<p>Na zahtjev oštećenika kad ovaj za to ima opravdan interes presuda za kaznena djela iz ove<br />
glave će se javno objaviti o trošku počinitelja. Način objavljivanja odredit će se presudom.</p>
<p><strong>GLAVA DVADESET OSMA (XXVIII.)</strong><br />
<strong>KAZNENA DJELA PROTIV SLUŽBENE DUŽNOSTI</strong></p>
<p><strong>Zlouporaba položaja i ovlasti</strong></p>
<p><strong>Članak 291.</strong></p>
<p>(1) Službena ili odgovorna osoba koja iskoristi svoj položaj ili ovlast, prekorači granice svoje<br />
ovlasti ili ne obavi dužnost pa time sebi ili drugoj osobi pribavi korist ili drugome prouzroči<br />
štetu,</p>
<p>kaznit će se kaznom zatvora od šest mjeseci do pet godina.</p>
<p>120</p>
<p>(2) Ako je kaznenim djelom iz stavka 1. ovoga članka pribavljena znatna imovinska korist ili<br />
je prouzročena znatna šteta,</p>
<p>počinitelj će se kazniti kaznom zatvora od jedne do dvanaest godina.</p>
<p><strong>Nezakonito pogodovanje</strong></p>
<p><strong>Članak 292.</strong></p>
<p>(1) Službena ili odgovorna osoba koja na temelju sporazuma pogoduje jednom od<br />
gospodarskih subjekata prilagođavanjem uvjeta javne nabave ili sklopi ugovor s ponuditeljem<br />
čija je ponuda u suprotnosti s uvjetima iz dokumentacije za nadmetanje,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se službena ili odgovorna osoba koja iskoristi<br />
položaj ili ovlast pogodovanjem u davanju, preuzimanju ili ugovaranju poslova za svoju<br />
djelatnost ili djelatnost osoba s kojima je interesno povezana.</p>
<p><strong>Primanje mita</strong></p>
<p><strong>Članak 293.</strong></p>
<p>(1) Službena ili odgovorna osoba koja zahtijeva ili primi mito, ili koja prihvati ponudu ili<br />
obećanje mita za sebe ili drugoga da unutar ili izvan granica svoje ovlasti obavi službenu ili<br />
drugu radnju koja se ne bi smjela obaviti, ili da ne obavi službenu ili drugu radnju koja bi se<br />
morala obaviti,</p>
<p>kaznit će se kaznom zatvora od jedne do deset godina.</p>
<p>(2) Službena ili odgovorna osoba koja zahtijeva ili primi mito, ili koja prihvati ponudu ili<br />
obećanje mita za sebe ili za drugoga da unutar ili izvan granica svoje ovlasti obavi službenu<br />
ili drugu radnju koja bi se morala obaviti, ili da ne obavi službenu ili drugu radnju koja se ne<br />
bi smjela obaviti,</p>
<p>kaznit će se kaznom zatvora od jedne do osam godina.</p>
<p>(3) Službena ili odgovorna osoba koja nakon obavljanja, odnosno neobavljanja službene ili<br />
druge radnje navedene u stavku 1. i 2. ovoga članka, a u vezi s njom, zahtijeva ili primi mito,</p>
<p>kaznit će se kaznom zatvora do jedne godine.</p>
<p><strong>Davanje mita</strong></p>
<p><strong>Članak 294.</strong></p>
<p>(1) Tko službenoj ili odgovornoj osobi ponudi, dade ili obeća mito namijenjeno toj ili drugoj<br />
osobi da unutar ili izvan granica svoje ovlasti obavi službenu ili drugu radnju koju ne bi<br />
smjela obaviti ili da ne obavi službenu ili drugu radnju koju bi morala obaviti, ili tko<br />
posreduje pri takvom podmićivanju službene ili odgovorne osobe,</p>
<p>121</p>
<p>kaznit će se kaznom zatvora od jedne do osam godina.</p>
<p>(2) Tko službenoj ili odgovornoj osobi ponudi, dade ili obeća mito namijenjeno toj ili drugoj<br />
osobi da unutar ili izvan granica svoje ovlasti obavi službenu ili drugu radnju koju bi morala<br />
obaviti, ili da ne obavi službenu ili drugu radnju koju ne bi smjela obaviti, ili tko posreduje pri<br />
takvom podmićivanju službene ili odgovorne osobe,</p>
<p>kaznit će se kaznom zatvora od šest mjeseci do pet godina.</p>
<p>(3) Počinitelj kaznenog djela iz stavka 1. i 2. ovoga članka koji je dao mito na zahtjev<br />
službene ili odgovorne osobe i prijavio djelo prije njegova otkrivanja ili prije saznanja da je<br />
djelo otkriveno, može se osloboditi kazne.</p>
<p><strong>Trgovanje utjecajem</strong></p>
<p><strong>Članak 295.</strong></p>
<p>(1) Tko iskorištavanjem svoga službenog ili društvenog položaja ili utjecaja posreduje da se<br />
obavi službena ili druga radnja koja se ne bi smjela obaviti ili da se ne obavi službena ili<br />
druga radnja koja bi se morala obaviti,</p>
<p>kaznit će se kaznom zatvora od šest mjeseci do pet godina.</p>
<p>(2) Tko zahtijeva ili primi mito, ili prihvati ponudu ili obećanje mita za sebe ili drugoga da<br />
iskorištavanjem svoga službenog ili društvenog položaja ili utjecaja posreduje da se obavi<br />
službena ili druga radnja koja se ne bi smjela obaviti, ili da se ne obavi službena ili druga<br />
radnja koja bi se morala obaviti,</p>
<p>kaznit će se kaznom zatvora od jedne do deset godina.</p>
<p>(3) Tko zahtijeva ili primi mito, ili tko primi ponudu ili obećanje mita za sebe ili drugoga da<br />
iskorištavanjem svoga službenog ili društvenog položaja ili utjecaja posreduje da se obavi<br />
službena ili druga radnja koja bi se morala obaviti, ili da se ne obavi službena ili druga radnja<br />
koja se ne bi smjela obaviti,</p>
<p>kaznit će se kaznom zatvora od jedne do osam godina.</p>
<p><strong>Davanje mita za trgovanje utjecajem</strong></p>
<p><strong>Članak 296.</strong></p>
<p>(1) Tko drugome ponudi, obeća ili dade mito, namijenjeno toj ili drugoj osobi, da<br />
iskorištavanjem svoga službenog ili društvenog položaja ili utjecaja posreduje da se obavi<br />
službena ili druga radnja koja se ne bi smjela obaviti ili da se ne obavi službena ili druga<br />
radnja koja bi se morala obaviti,</p>
<p>kaznit će se kaznom zatvora od jedne do osam godina.</p>
<p>(2) Tko drugome ponudi, obeća ili dade mito, namijenjeno toj ili drugoj osobi, da<br />
iskorištavanjem svoga službenog ili društvenog položaja ili utjecaja posreduje da se obavi</p>
<p>122</p>
<p>službena ili druga radnja koja bi se morala obaviti, ili da se ne obavi službena ili druga radnja<br />
koja se ne bi smjela obaviti,</p>
<p>kaznit će se kaznom zatvora od šest mjeseci do pet godina.</p>
<p>(3) Počinitelj kaznenog djela iz stavka 1. i 2. ovoga članka koji je dao mito na zahtjev osobe<br />
iz članka 295. ovoga Zakona i prijavio djelo prije njegova otkrivanja ili prije saznanja da je<br />
djelo otkriveno, može se osloboditi kazne.</p>
<p><strong>Iznuđivanje iskaza</strong></p>
<p><strong>Članak 297.</strong></p>
<p>(1) Službena osoba koja pri ovlaštenom saslušanju uporabi silu, prijetnju ili drugo<br />
nedozvoljeno sredstvo ili način s ciljem da drugi dade ili se suzdrži od davanja iskaza ili<br />
druge izjave,</p>
<p>kaznit će se kaznom zatvora od šest mjeseci do pet godina.</p>
<p>(2) Ako su počinjenjem kaznenog djela iz stavka 1. ovoga članka prouzročene osobito teške<br />
posljedice za osumnjičenika, okrivljenika ili optuženika u kaznenom postupku,</p>
<p>počinitelj će se kazniti kaznom zatvora od jedne do osam godina.</p>
<p><strong>Protuzakonita pretraga</strong></p>
<p><strong>Članak 298.</strong></p>
<p>Službena osoba koja u obavljanju službe ili odgovorna osoba koja u obavljanju javne ovlasti<br />
protuzakonito obavi pretragu,</p>
<p>kaznit će se kaznom zatvora do tri godine.</p>
<p><strong>Protuzakonito oslobođenje osobe kojoj je oduzeta sloboda</strong></p>
<p><strong>Članak 299.</strong></p>
<p>Službena osoba koja protuzakonito oslobodi osobu kojoj je oduzeta sloboda ili joj pomogne u<br />
bijegu,</p>
<p>kaznit će se kaznom zatvora od jedne do osam godina.</p>
<p><strong>Odavanje službene tajne</strong></p>
<p><strong>Članak 300.</strong></p>
<p>(1) Tko neovlašteno drugome priopći, preda ili na drugi način učini pristupačnim podatke koji<br />
su službena tajna,</p>
<p>kaznit će se kaznom zatvora do tri godine.</p>
<p>123</p>
<p>(2) Nema kaznenog djela ako je djelo iz stavka 1. ovoga članka počinjeno u pretežito javnom<br />
interesu.</p>
<p><strong>GLAVA DVADESET DEVETA (XXIX.)</strong><br />
<strong>KAZNENA DJELA PROTIV PRAVOSUĐA</strong></p>
<p><strong>Neprijavljivanje pripremanja kaznenog djela</strong></p>
<p><strong>Članak 301.</strong></p>
<p>(1) Tko zna da se priprema počinjenje kaznenog djela za koje je propisana kazna zatvora pet<br />
godina ili teža kazna i to ne prijavi u vrijeme kad je još bilo moguće spriječiti njegovo<br />
počinjenje, a djelo bude pokušano ili počinjeno,</p>
<p>kaznit će se kaznom zatvora do jedne godine.</p>
<p>(2) Tko počini kazneno djelo iz stavka 1. ovoga članka glede kaznenog djela za koje je<br />
propisana kazna dugotrajnog zatvora,</p>
<p>kaznit će se kaznom zatvora do tri godine.</p>
<p>(3) Nema kaznenog djela iz stavka 1. ovoga članka kad njegova obilježja ostvari osoba koja je<br />
u braku ili koja živi u izvanbračnoj ili životnoj zajednici ili neformalnoj životnoj zajednici s<br />
osobom koja priprema neprijavljeno kazneno djelo ili je toj osobi srodnik po krvi u ravnoj<br />
lozi, brat ili sestra, posvojitelj ili posvojenik, osim ako se priprema kazneno djelo na štetu<br />
djeteta.</p>
<p>(4) Za kazneno djelo iz stavka 2. ovoga članka može se blaže kazniti počinitelj koji je s<br />
osobom koja priprema počinjenje kaznenog djela u nekom od odnosa iz stavka 3. ovoga<br />
članka.</p>
<p><strong>Neprijavljivanje počinjenog kaznenog djela</strong></p>
<p><strong>Članak 302.</strong></p>
<p>(1) Tko zna da je počinjeno kazneno djelo za koje je propisana kazna zatvora deset godina ili<br />
teža kazna pa to ne prijavi iako zna da bi takvom prijavom bilo omogućeno ili znatno<br />
olakšano otkrivanje djela ili počinitelja,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se službena ili odgovorna osoba koja ne<br />
prijavi počinjenje kaznenog djela za koje je saznala obavljajući svoju dužnost, a radi se o<br />
kaznenom djelu za koje pokretanje kaznenog postupka nije prepušteno privatnoj tužbi ili<br />
progonu po prijedlogu.</p>
<p>(3) Počinitelj kaznenog djela iz stavka 2. ovoga članka neće se kazniti kaznom strožom od<br />
one koja je propisana za kazneno djelo koje nije prijavio.</p>
<p>124</p>
<p>(4) Nema kaznenog djela iz stavka 1. ovoga članka kad njegova zakonska obilježja ostvari<br />
osoba koja je u braku ili koja živi u izvanbračnoj ili životnoj zajednici ili neformalnoj životnoj<br />
zajednici s osobom koja je počinila neprijavljeno kazneno djelo ili je toj osobi srodnik po krvi<br />
u ravnoj lozi, brat ili sestra, posvojitelj ili posvojenik, osim ako je djelo počinjeno prema<br />
djetetu.</p>
<p>(5) Nema kaznenog djela iz stavka 1. i 2. ovoga članka kad njegova zakonska obilježja ostvari<br />
vjerski ispovjednik ili osoba koja je prema zakonu dužna čuvati tajnu.</p>
<p><strong>Pomoć počinitelju nakon počinjenja kaznenog djela</strong></p>
<p><strong>Članak 303.</strong></p>
<p>(1) Tko krije ili zbrinjava počinitelja kaznenog djela za koje je propisana kazna zatvora od pet<br />
godina ili teža kazna ili mu prikrivanjem sredstava kojima je kazneno djelo počinjeno, tragova<br />
kaznenog djela ili predmeta nastalih ili pribavljenih kaznenim djelom ili na drugi način<br />
pomaže da ne bude otkriven ili uhićen,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko krije osobu koja je osuđena na kaznu<br />
zatvora ili na drugi način onemogućuje izvršenje te kazne.</p>
<p>(3) Tko kazneno djelo iz stavka 1. i 2. ovoga članka počini u korist počinitelja kaznenog djela<br />
iz članka 88. do članka 91. ili članka 97. ovoga Zakona,</p>
<p>kaznit će se kaznom zatvora od jedne do osam godina.</p>
<p>(4) Počinitelj kaznenog djela iz stavka 2. ovoga članka neće se kazniti kaznom strožom od<br />
one koja je propisana za kazneno djelo koje je počinila osoba kojoj je počinitelj pružio<br />
pomoć.</p>
<p>(5) Nema kaznenog djela iz stavka 1., 2. i 3. ovoga članka kad njegova zakonska obilježja<br />
ostvari osoba koja je u braku ili koja živi u izvanbračnoj ili životnoj zajednici ili neformalnoj<br />
životnoj zajednici s osobom kojoj je pružila pomoć ili je toj osobi srodnik po krvi u ravnoj<br />
lozi, brat ili sestra, posvojitelj ili posvojenik.</p>
<p><strong>Lažno prijavljivanje kaznenog djela</strong></p>
<p><strong>Članak 304.</strong></p>
<p>(1) Tko prijavi neku osobu ili podmetne tragove koji upućuju na to da je počinila kazneno<br />
djelo, iako zna da to nije istina, a ne radi se o kaznenom djelu koje se progoni po privatnoj<br />
tužbi,</p>
<p>kaznit će se kaznom zatvora do tri godine.</p>
<p>125</p>
<p>(2) Tko lažnom prijavom, podmetanjem tragova ili na drugi način izazove pokretanje<br />
kaznenog postupka protiv osobe za koju zna da nije počinitelj kaznenog djela, a ne radi se o<br />
kaznenom djelu koje se progoni po privatnoj tužbi,</p>
<p>kaznit će se kaznom zatvora od šest mjeseci do pet godina.</p>
<p>(3) Tko prijavi da je počinjeno kazneno djelo iako zna da to nije istina, a ne radi se o<br />
kaznenom djelu koje se progoni po privatnoj tužbi, ili tko sebe prijavi da je počinio takvo<br />
djelo iako zna da to nije istina,</p>
<p>kaznit će se kaznom zatvora do jedne godine.</p>
<p><strong>Davanje lažnog iskaza</strong></p>
<p><strong>Članak 305.</strong></p>
<p>(1) Svjedok, vještak, prevoditelj ili tumač koji u prethodnom kaznenom postupku, u postupku<br />
pred sudom, međunarodnim sudom čiju sudbenost Republika Hrvatska prihvaća, arbitražom,<br />
u prekršajnom postupku, upravnom postupku, postupku pred javnim bilježnikom ili<br />
stegovnom postupku dade lažni iskaz, nalaz ili mišljenje ili nešto lažno prevede,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se stranka u postupku, osim okrivljenika, koja<br />
dade lažni iskaz ako se na tom iskazu temelji konačna odluka u tom postupku.</p>
<p>(3) Ako je kaznenim djelom iz stavka 1. i 2. ovoga članka prouzročena osuda nedužnog<br />
okrivljenika ili druge osobito teške posljedice za okrivljenika,</p>
<p>počinitelj će se kazniti kaznom zatvora od jedne do deset godina.</p>
<p>(4) Ako počinitelj kaznenog djela iz stavka 1. ovoga članka dobrovoljno opozove svoj iskaz<br />
prije donošenja konačne odluke, može se osloboditi kazne.</p>
<p><strong>Sprječavanje dokazivanja</strong></p>
<p><strong>Članak 306.</strong></p>
<p>(1) Tko s ciljem da navede na davanje lažnog iskaza ili da spriječi ili oteža dokazivanje prema<br />
pretpostavljenom svjedoku, svjedoku ili vještaku u prethodnom kaznenom postupku,<br />
postupku pred sudom, međunarodnim sudom čiju sudbenost Republika Hrvatska prihvaća,<br />
arbitražom, u prekršajnom postupku, upravnom postupku, postupku pred javnim bilježnikom<br />
ili stegovnom postupku uporabi silu, prijetnju ili kakav drugi oblik prisile ili im obeća, nudi ili<br />
dade dar ili kakvu drugu korist,</p>
<p>kaznit će se kaznom zatvora od jedne do osam godina.</p>
<p>(2) Tko s ciljem da spriječi ili znatno oteža dokazivanje u postupku pred sudom,<br />
međunarodnim sudom čiju sudbenost Republika Hrvatska prihvaća, arbitražom, u<br />
prekršajnom postupku, upravnom postupku, postupku pred javnim bilježnikom ili stegovnom</p>
<p>126</p>
<p>postupku sakrije, ošteti ili uništi predmet ili ispravu koji služe dokazivanju, krivotvori dokaz,<br />
ili tko podnese takav dokaz znajući da je riječ o krivotvorini,</p>
<p>kaznit će se kaznom zatvora od šest mjeseci do pet godina.</p>
<p>(3) Tko s ciljem da spriječi ili znatno oteža dokazivanje u postupku pred sudom ili u<br />
upravnom postupku ukloni, uništi, pomakne ili premjesti granični kamen, zemljomjerski znak,<br />
ili uopće znak o vlasništvu ili nekom drugom stvarnom pravu ili uporabi vode, ili tko s istim<br />
ciljem takav znak lažno postavi,</p>
<p>kaznit će se kaznom zatvora do tri godine.</p>
<p><strong>Povreda tajnosti postupka</strong></p>
<p><strong>Članak 307.</strong></p>
<p>(1) Tko neovlašteno otkrije ono što je saznao u prethodnom kaznenom postupku, postupku<br />
pred sudom, prekršajnom postupku, upravnom postupku, postupku pred javnim bilježnikom<br />
ili stegovnom postupku, a što se na temelju zakona ili odluke utemeljene na zakonu smatra<br />
tajnom,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko bez dozvole suda objavi tijek postupka<br />
koji je po zakonu tajan ili je odlukom suda proglašen tajnim, ili tko bez dozvole suda objavi<br />
tijek kaznenog postupka prema djetetu, kaznenog postupka za kazneno djelo počinjeno na<br />
štetu djeteta ili postupka u kojem se odlučuje o zaštiti prava i interesa djeteta ili objavi odluku<br />
u tom postupku.</p>
<p><strong>Otkrivanje identiteta ugrožene osobe ili zaštićenog svjedoka</strong></p>
<p><strong>Članak 308.</strong></p>
<p>Tko neovlašteno drugome priopći, preda ili objavi podatke o identitetu ugrožene osobe ili<br />
osobe koja je ili će biti ispitana kao zaštićeni svjedok, ili za koju je na temelju posebnog<br />
zakona pokrenut postupak za uključenje u program zaštite ili je ta osoba uključena u program<br />
zaštite, ili tko poduzme drugu radnju s ciljem otkrivanja podataka o identitetu te osobe ili s<br />
ciljem njezinog pronalaska,</p>
<p>kaznit će se kaznom zatvora šest mjeseci do pet godina.</p>
<p><strong>Pobuna osoba kojima je oduzeta sloboda</strong></p>
<p><strong>Članak 309.</strong></p>
<p>(1) Tko u ustanovi u kojoj se nalazi na temelju zakonite odluke kojom mu je oduzeta sloboda<br />
sudjeluje u okupljanju osoba kojima je oduzeta sloboda s ciljem da se nasilno oslobode, ili da<br />
zajednički napadnu službene osobe u toj ustanovi, ili da ih prisile da učine ili ne učine nešto<br />
protivno njihovoj dužnosti,</p>
<p>127</p>
<p>kaznit će se kaznom zatvora do tri godine.</p>
<p>(2) Tko uporabom sile ili prijetnjom da će izravno napasti na život ili tijelo neke osobe<br />
pobjegne iz ustanove u kojoj se nalazi na temelju zakonite odluke kojom mu je oduzeta<br />
sloboda,</p>
<p>kaznit će se kaznom zatvora od šest mjeseci do pet godina.</p>
<p>(3) Počinitelj kaznenog djela iz stavka 1. ovoga članka koji na poziv službene osobe odustane<br />
od okupljanja, može se osloboditi kazne.</p>
<p><strong>Omogućavanje bijega osobi kojoj je oduzeta sloboda</strong></p>
<p><strong>Članak 310.</strong></p>
<p>Tko osobu kojoj je na temelju zakona oduzeta sloboda potiče na bijeg ili joj pomaže u bijegu,</p>
<p>kaznit će se kaznom zatvora do tri godine.</p>
<p><strong>Neizvršenje sudske odluke</strong></p>
<p><strong>Članak 311.</strong></p>
<p>(1) Službena ili odgovorna osoba koja ne izvrši pravomoćnu sudsku odluku koju je bila dužna<br />
izvršiti, a time ne čini neko drugo kazneno djelo za koje je propisana teža kazna,</p>
<p>kaznit će se kaznom zatvora do dvije godine.</p>
<p>(2) Kaznom iz stavka 1. ovoga članka kaznit će se tko krši sigurnosnu mjeru koja mu je<br />
određena pravomoćnom presudom.</p>
<p>(3) Nema kaznenog djela iz stavka 2. ovoga članka ako je kršenje obveze iz stavka 2. dovelo<br />
do primjene članka 55. stavka 8. ili članka 58. stavka 5. ovoga Zakona.</p>
<p><strong>Prisila prema pravosudnom dužnosniku</strong></p>
<p><strong>Članak 312.</strong></p>
<p>Tko suca, državnog odvjetnika, javnog bilježnika ili drugog pravosudnog dužnosnika ili<br />
službenika silom ili prijetnjom kakvim zlom spriječi poduzeti neku radnju ili donijeti neku<br />
odluku u okviru njegovih ovlasti ili prisili na poduzimanje neke radnje ili donošenje neke<br />
odluke u okviru ili izvan njegove ovlasti,</p>
<p>kaznit će se kaznom zatvora od šest mjeseci do pet godina.</p>
<p><strong>Nadripisarstvo</strong></p>
<p><strong>Članak 313.</strong></p>
<p>Tko se neovlašteno bavi pružanjem pravne pomoći uz naplatu,</p>
<p>kaznit će se kaznom zatvora do šest mjeseci.</p>
<p>128</p>
<p><strong>GLAVA TRIDESETA (XXX.)</strong><br />
<strong>KAZNENA DJELA PROTIV JAVNOG REDA</strong></p>
<p><strong>Prisila prema službenoj osobi</strong></p>
<p><strong>Članak 314.</strong></p>
<p>(1) Tko silom ili prijetnjom da će izravno uporabiti silu spriječi službenu osobu u obavljanju<br />
službene radnje koja je u okviru njezinih ovlasti ili je prisili na obavljanje službene radnje u<br />
okviru ili izvan njezinih ovlasti,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kaznenim djelom iz stavka 1. ovoga članka doveden u opasnost život ili tijelo<br />
službene osobe ili joj je nanesena tjelesna ozljeda ili je uporabljeno oružje ili opasno oruđe,</p>
<p>počinitelj će se kazniti kaznom zatvora od jedne do osam godina.</p>
<p>(3) Tko kazneno djelo iz stavka 1. ili 2. ovoga članka počini prema osobi koja ovlašteno<br />
pomaže službenoj osobi u obavljanju službene radnje,</p>
<p>kaznit će se kao da je djelo počinio prema službenoj osobi.</p>
<p>(4) Počinitelj kaznenog djela iz stavka 1., 2., i 3. ovoga članka koji je bio izazvan<br />
protuzakonitim, bezobzirnim ili osobito grubim postupanjem službene osobe ili osobe koja joj<br />
ovlašteno pomaže, može se osloboditi kazne.</p>
<p><strong>Napad na službenu osobu</strong></p>
<p><strong>Članak 315.</strong></p>
<p>(1) Tko silom ili prijetnjom uporabe sile izvan slučajeva iz članka 312. i članka 314. ovoga<br />
Zakona napadne vojnu osobu, policijskog službenika, ovlaštenu službenu osobu Vojne<br />
policije, službenu osobu kojoj je povjereno čuvanje osoba kojima je na temelju zakona<br />
oduzeta sloboda, kad obavljaju službenu dužnost,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko silom ili prijetnjom uporabe sile pruža<br />
otpor službenoj osobi u obavljanju njezine službene radnje ili u provođenju zakonite odluke ili<br />
mjere državnog tijela.</p>
<p>(3) Tko kazneno djelo iz stavka 1. i 2. ovoga članka počini prema osobi koja ovlašteno<br />
pomaže službenoj osobi u obavljanju službene radnje,</p>
<p>kaznit će se kao da je djelo počinio prema službenoj osobi.</p>
<p>(4) Ako je kaznenim djelom iz stavka 1., 2. i 3. ovoga članka doveden u opasnost život ili<br />
tijelo službene osobe ili osobe koja joj pomaže u obavljanju službene radnje ili joj je nanesena<br />
tjelesna ozljeda ili je uporabljeno oružje ili opasno oruđe,</p>
<p>129</p>
<p>počinitelj će se kazniti kaznom zatvora od jedne do osam godina.</p>
<p>(5) Počinitelj kaznenog djela iz stavka 1., 2. i 3. ovoga članka koji je bio izazvan<br />
protuzakonitim, bezobzirnim ili osobito grubim postupanjem službene osobe ili osobe koja joj<br />
ovlašteno pomaže, može se osloboditi kazne.</p>
<p><strong>Lažna uzbuna</strong></p>
<p><strong>Članak 316.</strong></p>
<p>Tko lažno obavijesti policiju ili drugu javnu službu koja osigurava red ili pruža pomoć o<br />
događaju koji iziskuje hitno djelovanje te službe,</p>
<p>kaznit će se kaznom zatvora do tri godine.</p>
<p><strong>Skidanje i povreda službenog pečata i znaka</strong></p>
<p><strong>Članak 317.</strong></p>
<p>(1) Tko skine ili povrijedi službeni pečat ili znak koji je ovlaštena službena osoba stavila radi<br />
osiguranja predmeta, prostorije ili prostora, ili tko bez skidanja ili povrede pečata ili znaka<br />
uđe u takav prostor ili prostoriju ili otvori osigurani predmet,</p>
<p>kaznit će se kaznom zatvora do tri godine.</p>
<p>(2) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Oduzimanje ili uništenje službenog pečata ili službenog spisa</strong></p>
<p><strong>Članak 318.</strong></p>
<p>(1) Tko protupravno oduzme, sakrije, uništi, ošteti ili na drugi način učini neuporabljivim<br />
službeni pečat, knjigu, spis ili ispravu,</p>
<p>kaznit će se kaznom zatvora do tri godine.</p>
<p>(2) Ako djelo iz stavka 1. ovoga članka počini službena osoba kojoj je službeni pečat, knjiga,<br />
spis ili isprava povjerena ili bila dostupna u obavljanju njezine službene dužnosti,</p>
<p>kaznit će se kaznom zatvora od šest mjeseci do pet godina.</p>
<p>(3) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Oštećenje i nedozvoljeni izvoz kulturnog dobra</strong></p>
<p><strong>Članak 319.</strong></p>
<p>(1) Tko ošteti ili uništi kulturno dobro,</p>
<p>kaznit će se kaznom zatvora do tri godine.</p>
<p>130</p>
<p>(2) Kaznom iz stavka 1. ovoga članka kaznit će se tko bez odobrenja nadležnog tijela trajno<br />
izveze ili iznese iz Republike Hrvatske kulturno dobro ili ga ne vrati u Republiku Hrvatsku u<br />
roku određenom odobrenjem.</p>
<p>(3) Ako je zbog kaznenog djela iz stavka 1. i 2. ovoga članka nastupila znatna šteta ili se radi</p>
<ul>
<li>kulturnom dobru od nacionalnog značenja,</li>
</ul>
<p>počinitelj će se kazniti kaznom zatvora od šest mjeseci do pet godina.</p>
<p>(4) Za pokušaj kaznenog djela iz stavka 1. i 2. ovoga članka počinitelj će se kazniti.</p>
<p><strong>Nedozvoljeno obavljanje istraživačkih radova i prisvajanje kulturnog dobra</strong></p>
<p><strong>Članak 320.</strong></p>
<p>(1) Tko protivno zabrani ili bez odobrenja nadležnog tijela na kulturnom dobru obavi<br />
konzervatorske, restauratorske, istraživačke ili druge radove, arheološka iskopavanja ili<br />
istraživanja, pa zbog toga kulturno dobro bude uništeno, oštećeno ili izgubi svojstvo<br />
kulturnog dobra,</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno prema kulturnom dobru od<br />
nacionalnog značenja ili je prouzročena znatna šteta,</p>
<p>počinitelj će se kazniti kaznom zatvora od šest mjeseci do pet godina.</p>
<p>(3) Kaznom iz stavka 2. ovoga članka kaznit će se tko prigodom arheoloških ili drugih<br />
istraživanja prisvoji iskopan ili nađen predmet koji predstavlja kulturno dobro.</p>
<p><strong>Uništavanje ili prikrivanje arhivskog gradiva</strong></p>
<p><strong>Članak 321.</strong></p>
<p>Tko protivno propisima uništi, prikriva ili učini neuporabljivom arhivsko ili registraturno<br />
gradivo, ili ga iznese iz Republike Hrvatske bez odobrenja nadležnog državnog tijela,</p>
<p>kaznit će se kaznom zatvora od šest mjeseci do pet godina.</p>
<p><strong>Neovlašteno obavljanje službene radnje</strong></p>
<p><strong>Članak 322.</strong></p>
<p>Tko neovlašteno izvrši kakvu radnju koju je ovlaštena izvršiti samo službena ili vojna osoba,</p>
<p>kaznit će se kaznom zatvora do jedne godine</p>
<p><strong>Protupravna naplata</strong></p>
<p><strong>Članak 323.</strong></p>
<p>131</p>
<p>(1) Tko od drugog silom ili ozbiljnom prijetnjom naplati tražbinu koju ovaj duguje njemu ili<br />
drugoj osobi,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je pri počinjenju kaznenog djela iz stavka 1. ovoga članka počinitelj uporabio silu ili<br />
prijetnju da će izravno napasti na život ili tijelo dužnika ili druge osobe,</p>
<p>kaznit će se kaznom zatvora od jedne do osam godina.</p>
<p>(3) Ako je pri počinjenju kaznenog djela iz stavka 2. ovoga članka uporabljeno oružje ili<br />
opasno oruđe,</p>
<p>počinitelj će se kazniti kaznom zatvora od jedne do deset godina.</p>
<p><strong>Nasilničko ponašanje</strong></p>
<p><strong>Članak 323.a</strong></p>
<p>Tko nasiljem, zlostavljanjem, iživljavanjem ili drugim osobito drskim ponašanjem na javnom<br />
mjestu drugoga dovede u ponižavajući položaj, a time nije počinjeno teže kazneno djelo,</p>
<p>kaznit će se kaznom zatvora do tri godine.</p>
<p><strong>Izazivanje nereda</strong></p>
<p><strong>Članak 324.</strong></p>
<p>(1) Tko sudjeluje u mnoštvu koje nasiljem prema drugim osobama ili stvarima ili prijetnjom<br />
da će počiniti nasilje ugrožava javni red ili potiče mnoštvo na nasilje,</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno iz mržnje, prema većem broju<br />
osoba, uz uporabu oružja ili opasnog oruđa ili dovede u opasnost život ili tijelo druge osobe ili<br />
je dovelo do znatne imovinske štete,</p>
<p>počinitelj će se kazniti kaznom zatvora od šest mjeseci do pet godina.</p>
<p>(3) Sudionik iz stavka 1. i 2. ovoga članka koji se udalji na zahtjev službene osobe prije nego<br />
što je sam počinio nasilje neće se kazniti za kazneno djelo iz stavka 1. i 2. ovoga članka.</p>
<p><strong>Javno poticanje na nasilje i mržnju</strong></p>
<p><strong>Članak 325.</strong></p>
<p>(1) Tko putem tiska, radija, televizije, računalnog sustava ili mreže, na javnom skupu ili na<br />
drugi način javno potiče ili javnosti učini dostupnim letke, slike ili druge materijale kojima se<br />
poziva na nasilje ili mržnju usmjerenu prema skupini ljudi ili pripadniku skupine zbog njihove<br />
rasne, vjerske, nacionalne ili etničke pripadnosti, jezika, podrijetla, boje kože, spola, spolnog<br />
opredjeljenja, rodnog identiteta, invaliditeta ili kakvih drugih osobina,</p>
<p>132</p>
<p>kaznit će se kaznom zatvora do tri godine.</p>
<p>(2) Tko organizira ili vodi grupu od tri ili više osoba radi počinjenja djela iz stavka 1. ovoga<br />
članka,</p>
<p>kaznit će se kaznom zatvora od šest mjeseci do pet godina.</p>
<p>(3) Tko sudjeluje u udruženju iz stavka 2. ovoga članka,</p>
<p>kaznit će se kaznom zatvora do jedne godine.</p>
<p>(4) Kaznom iz stavka 1. ovoga članka kaznit će se tko javno odobrava, poriče ili znatno<br />
umanjuje kazneno djelo genocida, zločina agresije, zločina protiv čovječnosti ili ratnog<br />
zločina, usmjereno prema skupini ljudi ili pripadniku skupine zbog njihove rasne, vjerske,<br />
nacionalne ili etničke pripadnosti, podrijetla ili boje kože, na način koji je prikladan potaknuti<br />
nasilje ili mržnju protiv takve skupine ili pripadnika te skupine.</p>
<p>(5) Za pokušaj kaznenog djela iz stavka 1. i 4. ovoga članka počinitelj će se kazniti.</p>
<p><strong>Protuzakonito ulaženje, kretanje i boravak u Republici Hrvatskoj, drugoj državi članici</strong><br />
<strong>Europske unije ili potpisnici Šengenskog sporazuma</strong></p>
<p><strong>Članak 326.</strong></p>
<p>(1) Tko iz koristoljublja omogući ili pomogne drugoj osobi nedozvoljeno ući, izići, kretati se<br />
ili boraviti u Republici Hrvatskoj ili drugoj državi članici Europske unije ili potpisnici<br />
Šengenskog sporazuma,</p>
<p>kaznit će se kaznom zatvora od jedne do osam godina.</p>
<p>(2) Ako je pri počinjenju kaznenog djela iz stavka 1. ovoga članka doveden u opasnost život<br />
ili tijelo osobe koja nedozvoljeno ulazi, kreće se ili boravi u Republici Hrvatskoj ili drugoj<br />
državi članici Europske unije ili potpisnici Šengenskog sporazuma, ili je s njom postupano na<br />
nečovječan ili ponižavajući način, ili je djelo počinila službena osoba u obavljanju službene<br />
dužnosti,</p>
<p>počinitelj će se kazniti kaznom zatvora od tri do dvanaest godina.</p>
<p><strong>Dogovor za počinjenje kaznenog djela</strong></p>
<p><strong>Članak 327.</strong></p>
<p>(1) Tko se s drugim dogovori da će počiniti kazneno djelo za koje se po zakonu može izreći<br />
kazna zatvora u trajanju duljem od tri godine,</p>
<p>kaznit će se kaznom zatvora do tri godine.</p>
<p>(2) Počinitelj koji otkrije dogovor iz stavka 1. ovoga članka prije nego što je dogovoreno<br />
kazneno djelo počinjeno može se osloboditi kazne.</p>
<p>133</p>
<p><strong>Zločinačko udruženje</strong></p>
<p><strong>Članak 328.</strong></p>
<p>(1) Tko organizira ili vodi zločinačko udruženje,</p>
<p>kaznit će se kaznom zatvora od šest mjeseci do pet godina.</p>
<p>(2) Tko sudjeluje u udruženju iz stavka 1. ovoga članka, a da nije još počinio ni jedno<br />
kazneno djelo za to udruženje, ili poduzme neku radnju koja nije kazneno djelo, ali za koju<br />
zna da doprinosi ostvarenju cilja zločinačkog udruženja, ili financijski ili na drugi način<br />
podupire zločinačko udruženje,</p>
<p>kaznit će se kaznom zatvora do tri godine.</p>
<p>(3) Počinitelj kaznenog djela iz stavka 1. i 2. ovoga članka koji pravodobnim otkrivanjem<br />
zločinačkog udruženja spriječi počinjenje kaznenih djela navedenih u stavku 4. ovoga članka<br />
ili pripadnik zločinačkog udruženja koji ga otkrije prije nego što u njegovom sastavu ili za<br />
njega počini kazneno djelo navedeno u stavku 4. ovoga članka može se osloboditi kazne.</p>
<p>(4) Zločinačko udruženje čine najmanje tri osobe koje su se udružile sa zajedničkim ciljem<br />
počinjenja jednog ili više kaznenih djela, za koja se može izreći kazna zatvora od tri godine ili<br />
teža, a koje ne uključuje udruženje koje čine osobe slučajno povezane za neposredno<br />
počinjenje jednog kaznenog djela.</p>
<p><strong>Počinjenje kaznenog djela u sastavu zločinačkog udruženja</strong></p>
<p><strong>Članak 329.</strong></p>
<p>(1) Tko znajući za cilj zločinačkog udruženja ili njegove kriminalne aktivnosti počini kazneno<br />
djelo u sastavu takvog udruženja ili potakne drugoga na počinjenje kaznenog djela u sastavu<br />
takvog udruženja kaznit će se:</p>
<ol>
<li>
<p>za kazneno djelo za koje je propisana gornja granica kazne tri godine kaznom zatvora od<br />
šest mjeseci do pet godina,</p>
</li>
<li>
<p>za kazneno djelo za koje je propisana gornja granica kazne pet godina kaznom zatvora od<br />
jedne do deset godina,</p>
</li>
<li>
<p>za kazneno djelo za koje je propisana gornja granica kazne osam godina kaznom zatvora od<br />
tri do dvanaest godina,</p>
</li>
<li>
<p>za kazneno djelo za koje je propisana gornja granica kazne deset ili dvanaest godina<br />
kaznom zatvora od tri do petnaest godina,</p>
</li>
<li>
<p>za kazneno djelo za koje je propisana gornja granica kazne petnaest godina kaznom zatvora<br />
od pet do dvadeset godina,</p>
</li>
<li>
<p>za kazneno djelo za koje je propisana gornja granica kazne dvadeset godina kaznom<br />
zatvora od najmanje deset godina ili dugotrajnim zatvorom.</p>
</li>
</ol>
<p>134</p>
<p>(2) Tko znajući za cilj zločinačkog udruženja ili njegove kriminalne aktivnosti pomogne<br />
drugome u počinjenju kaznenog djela u sastavu takvog udruženja kaznit će se kaznom<br />
propisanom u stavku 1. ovoga članka, a može se i blaže kazniti.</p>
<p>(3) Ako počinitelj iz stavka 1. ili 2. ovoga članka bitno pridonese otkrivanju zločinačkog<br />
udruženja može se blaže kazniti.</p>
<p><strong>Izrada i nabavljanje oružja i sredstava namijenjenih počinjenju kaznenog djela</strong></p>
<p><strong>Članak 330.</strong></p>
<p>(1) Tko oružje, eksplozivne tvari ili sredstva potrebna za njihovu izradu, kao i otrove za koje<br />
zna da su namijenjeni počinjenju kaznenog djela, izrađuje, nabavlja ili drugome omogućuje<br />
da do njih dođe,</p>
<p>kaznit će se kaznom zatvora do tri godine.</p>
<p>(2) Tko izradi ili drugome ustupi lažni ključ, otpirač, elektronički uređaj ili neko drugo<br />
sredstvo ili napravu za provaljivanje, iako zna da je namijenjeno počinjenju kaznenog djela,</p>
<p>kaznit će se kaznom zatvora do jedne godine.</p>
<p>(3) Sredstva iz stavka 1. i 2. ovoga članka će se oduzeti.</p>
<p><strong>Nedozvoljeno posjedovanje, izrada i nabavljanje oružja i eksplozivnih tvari</strong></p>
<p><strong>Članak 331.</strong></p>
<p>(1) Tko neovlašteno izrađuje, nabavlja, posjeduje, prodaje ili na drugi način sebi ili drugome<br />
pribavlja u posjed vatreno oružje, streljivo, eksplozivne tvari ili njihove sastavne ili rezervne<br />
dijelove čije je nabavljanje, prodaja ili posjedovanje građanima zabranjeno,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko neovlašteno izrađuje radi prodaje,<br />
prodaje drugome ili drugome pribavlja u posjed vatreno oružje, streljivo, eksplozivne tvari ili<br />
njihove sastavne ili rezervne dijelove čije je nabavljanje, prodaja ili posjedovanje građanima<br />
dozvoljeno samo uz prethodno odobrenje.</p>
<p>(3) Tko neovlašteno posjeduje, nabavi, izradi, proda ili razmjeni, uveze ili izveze veće<br />
količine vatrenog oružja, streljiva, eksplozivnih tvari ili njihovih sastavnih ili rezervnih<br />
dijelova,</p>
<p>kaznit će se kaznom zatvora od šest mjeseci do pet godina.</p>
<p>(4) Kaznom iz stavka 3. ovoga članka kaznit će se tko izrađuje ili usavršava, proizvodi,<br />
nabavlja, skladišti, nudi na prodaju, prodaje ili kupuje, posreduje u kupnji ili prodaji,<br />
posjeduje, prenosi ili prevozi kemijsko ili biološko oružje ili drugo sredstvo borbe koje je<br />
zabranjeno međunarodnim pravom.</p>
<p>135</p>
<p>(5) Kaznom iz stavka 1. ovoga članka kaznit će se tko prodaje ili izvozi oružje u zemlju u<br />
kojoj se djeca koriste kao plaćenici.</p>
<p>(6) Kaznom iz stavka 1. ovoga članka kaznit će se tko neovlašteno posjeduje, nabavi, izradi,<br />
proda ili razmijeni sredstva potrebna za izradu vatrenog oružja, streljiva ili eksplozivnih tvari.</p>
<p>(7) Vatreno oružje, streljivo, eksplozivne tvari te njihovi sastavni ili rezervni dijelovi će se<br />
oduzeti.</p>
<p><strong>Povreda mira pokojnika</strong></p>
<p><strong>Članak 332.</strong></p>
<p>(1) Tko neovlašteno iskopa, prekopa, razruši, ošteti ili na drugi način grubo oskvrne grob,<br />
mjesto ukopa ili spomen na umrle,</p>
<p>kaznit će se kaznom zatvora do jedne godine.</p>
<p>(2) Tko neovlašteno iskopa, odnese, ošteti, uništi, sakrije ili premjesti tijelo, fetus, dio tijela ili<br />
pepeo umrle osobe, ili tko oskvrne tijelo,</p>
<p>kaznit će se kaznom zatvora do dvije godine.</p>
<p>(3) Za pokušaj kaznenog djela iz stavka 2. ovoga članka počinitelj će se kazniti.</p>
<p><strong>GLAVA TRIDESET PRVA (XXXI.)</strong><br />
<strong>KAZNENA DJELA PROTIV BIRAČKOG PRAVA</strong></p>
<p><strong>Povreda slobode odlučivanja birača</strong></p>
<p><strong>Članak 333.</strong></p>
<p>Tko silom, ozbiljnom prijetnjom, podmićivanjem ili na drugi protuzakonit način utječe na<br />
birača da na izborima glasuje na određeni način ili da ne glasuje,</p>
<p>kaznit će se kaznom zatvora od šest mjeseci do pet godina.</p>
<p><strong>Uskrata biračkog prava</strong></p>
<p><strong>Članak 334.</strong></p>
<p>Tko u obavljanju povjerene mu dužnosti u vezi s izborima drugoga protuzakonito ne uvede u<br />
popis birača, ili ga izbriše iz tog popisa, ili mu na drugi način uskrati biračko pravo,</p>
<p>kaznit će se kaznom zatvora do tri godine.</p>
<p><strong>Zlouporaba biračkog prava</strong></p>
<p><strong>Članak 335.</strong></p>
<p>(1) Birač koji na istim izborima glasuje nakon što je već glasovao ili glasuje umjesto drugoga<br />
pod njegovim imenom,</p>
<p>136</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko omogući drugome da ponovo glasuje.</p>
<p><strong>Povreda tajnosti glasovanja</strong></p>
<p><strong>Članak 336.</strong></p>
<p>Tko na izborima povrijedi tajnost glasovanja ili bez pristanka birača objavi kako je on<br />
glasovao,</p>
<p>kaznit će se kaznom zatvora do jedne godine.</p>
<p><strong>Uništenje i krivotvorenje izbornih isprava</strong></p>
<p><strong>Članak 337.</strong></p>
<p>(1) Tko uništi, prikrije, ošteti ili neovlašteno odnese kakvu ispravu o izborima ili kakav<br />
predmet koji služi za izbore,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko uvede u popis birača nepostojeću<br />
osobu, umrlu osobu ili osobu koja nema biračko pravo.</p>
<p><strong>Izborna prijevara</strong></p>
<p><strong>Članak 338.</strong></p>
<p>Tko dodavanjem, oduzimanjem, brisanjem glasova ili na drugi način krivotvori rezultat<br />
izbora,</p>
<p>kaznit će se kaznom zatvora od šest mjeseci do pet godina.</p>
<p><strong>Podmićivanje zastupnika</strong></p>
<p><strong>Članak 339.</strong></p>
<p>(1) Tko kao zastupnik u Hrvatskom saboru, Europskom parlamentu ili kao vijećnik u<br />
predstavničkom tijelu jedinice lokalne i područne (regionalne) samouprave zahtijeva ili primi<br />
mito ili prihvati ponudu ili obećanje mita kako bi u predstavničkom tijelu glasovao na<br />
određen način,</p>
<p>kaznit će se kaznom zatvora od jedne do osam godina.</p>
<p>(2) Kaznom iz stavka 1. ovoga članka kaznit će se tko zastupniku u Hrvatskom saboru,<br />
Europskom parlamentu ili vijećniku u predstavničkom tijelu jedinice lokalne i područne<br />
(regionalne) samouprave ponudi, obeća ili dade mito kako bi u predstavničkom tijelu<br />
glasovao na određen način.</p>
<p>137</p>
<p><strong>GLAVA TRIDESET DRUGA (XXXII.)</strong><br />
<strong>KAZNENA DJELA PROTIV REPUBLIKE HRVATSKE</strong></p>
<p><strong>Veleizdaja</strong></p>
<p><strong>Članak 340.</strong></p>
<p>Tko uporabom sile ili prijetnjom uporabe sile ili na drugi protupravan način ugrozi<br />
teritorijalnu cjelovitost ili ustavno ustrojstvo Republike Hrvatske,</p>
<p>kaznit će se kaznom zatvora najmanje pet godina.</p>
<p><strong>Priznavanje okupacije i kapitulacije</strong></p>
<p><strong>Članak 341.</strong></p>
<p>Tko potpiše ili prizna kapitulaciju ili tko prihvati ili prizna okupaciju Republike Hrvatske ili<br />
dijela njezinog državnog područja,</p>
<p>kaznit će se kaznom zatvora najmanje pet godina.</p>
<p><strong>Sprječavanje borbe protiv neprijatelja</strong></p>
<p><strong>Članak 342.</strong></p>
<p>(1) Građanin Republike Hrvatske koji za vrijeme rata ili oružanog sukoba u kojem sudjeluje i<br />
Republika Hrvatska sprječava građane Republike Hrvatske ili njezinih saveznika da se bore<br />
protiv neprijatelja,</p>
<p>kaznit će se kaznom zatvora od jedne do deset godina.</p>
<p>(2) Građanin Republike Hrvatske u smislu ove glave je i stranac s prebivalištem u Republici<br />
Hrvatskoj.</p>
<p><strong>Služba u neprijateljskoj vojsci</strong></p>
<p><strong>Članak 343.</strong></p>
<p>(1) Građanin Republike Hrvatske koji za vrijeme rata ili oružanog sukoba u kojem sudjeluje<br />
Republika Hrvatska služi u neprijateljskoj vojsci ili se nalazi u drugim oružanim skupinama<br />
koje neprijateljski borbeno djeluju protiv Republike Hrvatske ili njezinih saveznika,</p>
<p>kaznit će se kaznom zatvora od tri do petnaest godina.</p>
<p>(2) Kaznom iz stavka 1. ovoga članka kaznit će se tko građane Republike Hrvatske nagovara,<br />
prikuplja, odvodi, ili ih na drugi način vrbuje za službu u neprijateljskoj vojsci, ili oružanim<br />
skupinama koje neprijateljski borbeno djeluju protiv Republike Hrvatske ili njezinih<br />
saveznika ili za sudjelovanje u ratu ili oružanom sukobu protiv Republike Hrvatske ili<br />
njezinih saveznika.</p>
<p><strong>Pomaganje neprijatelju</strong></p>
<p>138</p>
<p><strong>Članak 344.</strong></p>
<p>Građanin Republike Hrvatske koji za vrijeme rata ili oružanog sukoba u kojem sudjeluje<br />
Republika Hrvatska pomaže neprijatelju u provedbi prisilnih mjera prema građanima ili koji<br />
politički ili gospodarski surađuje s neprijateljem,</p>
<p>kaznit će se kaznom zatvora od jedan do deset godina.</p>
<p><strong>Podrivanje vojne i obrambene moći države</strong></p>
<p><strong>Članak 345.</strong></p>
<p>Tko uništi, učini neuporabljivim ili omogući da prijeđu u neprijateljske ruke obrambena<br />
postrojenja, objekti, položaji, naoružanje ili druga vojna i obrambena sredstva ili preda trupe<br />
neprijatelju ili na drugi način omete ili dovede u opasnost vojne i obrambene mjere i moć<br />
Republike Hrvatske,</p>
<p>kaznit će se kaznom zatvora od tri do petnaest godina.</p>
<p><strong>Prisila prema najvišim državnim dužnosnicima Republike Hrvatske</strong></p>
<p><strong>Članak 346.</strong></p>
<p>(1) Tko izvan slučajeva iz članka 97. ovoga Zakona silom ili prijetnjom da će izravno<br />
uporabiti silu spriječi predsjednika Republike Hrvatske, predsjednika ili zastupnika Hrvatskog<br />
sabora, predsjednika ili člana Vlade Republike Hrvatske, predsjednika ili suca Ustavnog suda<br />
Republike Hrvatske, predsjednika Vrhovnog suda Republike Hrvatske i glavnog državnog<br />
odvjetnika Republike Hrvatske u izvršavanju njihove dužnosti ili ih prisili izvršiti tu dužnost<br />
na određen način,</p>
<p>kaznit će se kaznom zatvora od jedne do osam godina.</p>
<p>(2) Ako je kaznenim djelom iz stavka 1. ovoga članka doveden u opasnost život ili tijelo<br />
osobe iz stavka 1. ovoga članka ili joj je nanesena tjelesna ozljeda ili je uporabljeno oružje ili<br />
opasno oruđe,</p>
<p>počinitelj će se kazniti kaznom zatvora od tri do dvanaest godina.</p>
<p><strong>Odavanje tajnih podataka</strong></p>
<p><strong>Članak 347.</strong></p>
<p>(1) Tko tajne podatke koji su mu povjereni učini dostupnim neovlaštenoj osobi,</p>
<p>kaznit će se kaznom zatvora od šest mjeseci do pet godina.</p>
<p>(2) Tko pribavi tajni podatak s ciljem da ga on ili druga osoba neovlašteno upotrijebi, ili tko<br />
drugome učini dostupnim takav podatak u čiji je posjed došao slučajno,</p>
<p>kaznit će se kaznom zatvora do tri godine.</p>
<p>139</p>
<p>(3) Tko djelo iz stavka 1. i 2. ovoga članka počini iz koristoljublja,</p>
<p>kaznit će se kaznom zatvora od jedne do deset godina.</p>
<p>(4) Tko kazneno djelo iz stavka 1. i 2. ovoga članka počini za vrijeme ratnog stanja ili<br />
neposredne ratne opasnosti,</p>
<p>kaznit će se kaznom zatvora od tri do dvanaest godina.</p>
<p>(5) Tko kazneno djelo iz stavka 1. ovoga članka počini iz nehaja,</p>
<p>kaznit će se kaznom zatvora do tri godine</p>
<p><strong>Špijunaža</strong></p>
<p><strong>Članak 348.</strong></p>
<p>(1) Tko tajne podatke koji su mu povjereni ili do kojih je došao na protupravan način, učini<br />
dostupnim stranoj državi, stranoj organizaciji, stranoj pravnoj osobi ili osobi koja za njih radi,</p>
<p>kaznit će se kaznom zatvora od jedne do deset godina.</p>
<p>(2) Tko neovlašteno prikuplja tajne podatke, s ciljem da ih učini dostupnim stranoj državi,<br />
stranoj organizaciji, stranoj pravnoj osobi ili osobi koja za njih radi,</p>
<p>kaznit će se kaznom zatvora od šest mjeseci do pet godina.</p>
<p>(3) Tko za stranu državu ili organizaciju organizira obavještajnu službu na području<br />
Republike Hrvatske, ili stupi u stranu obavještajnu službu koja djeluje protiv interesa<br />
Republike Hrvatske ili joj pomaže u radu,</p>
<p>kaznit će se kaznom zatvora od jedne do deset godina.</p>
<p>(4) Tko kazneno djelo iz stavka 1. i 3. ovoga članka počini u vrijeme rata ili oružanog sukoba<br />
u kojem sudjeluje Republika Hrvatska,</p>
<p>kaznit će se kaznom zatvora najmanje pet godina.</p>
<p>(5) Tko kazneno djelo iz stavka 2. ovoga članka počini u vrijeme rata ili oružanog sukoba u<br />
kojem sudjeluje Republika Hrvatska,</p>
<p>kaznit će se kaznom zatvora od tri do petnaest godina.</p>
<p><strong>Povreda ugleda Republike Hrvatske</strong></p>
<p><strong>Članak 349.</strong></p>
<p>Tko javno izvrgne ruglu, preziru ili grubom omalovažavanju Republiku Hrvatsku, njezinu<br />
zastavu, grb ili himnu,</p>
<p>kaznit će se kaznom zatvora do jedne godine.</p>
<p>140</p>
<p><strong>Pripremanje kaznenih djela protiv Republike Hrvatske</strong></p>
<p><strong>Članak 350.</strong></p>
<p>Tko priprema počinjenje kaznenih djela iz članka 340., članka 342. i članka 345. ovoga<br />
Zakona,</p>
<p>kaznit će se kaznom zatvora od šest mjeseci do pet godina.</p>
<p><strong>Kažnjavanje za najteže oblike kaznenih djela protiv Republike Hrvatske</strong></p>
<p><strong>Članak 351.</strong></p>
<p>(1) Ako kazneno djelo iz članka 340., članka 341., članka 347. i članka 348. ovoga Zakona<br />
počini predsjednik Republike Hrvatske, predsjednik ili član Vlade Republike Hrvatske ili<br />
predsjednik Hrvatskog sabora,</p>
<p>kaznit će se kaznom zatvora najmanje deset godina ili kaznom dugotrajnog zatvora.</p>
<p>(2) Kaznom iz stavka 1. ovoga članka kaznit će se počinitelj ako je kaznenim djelima iz<br />
članka 340. do članka 348. ovoga Zakona prouzročio smrt jedne ili više osoba ili velika<br />
razaranja.</p>
<p><strong>GLAVA TRIDESET TREĆA (XXXIII.)</strong><br />
<strong>KAZNENA DJELA PROTIV STRANE DRŽAVE ILI MEĐUNARODNE</strong><br />
<strong>ORGANIZACIJE</strong></p>
<p><strong>Ubojstvo osobe pod međunarodnom zaštitom</strong></p>
<p><strong>Članak 352.</strong></p>
<p>(1) Tko ubije osobu pod međunarodnom zaštitom,</p>
<p>kaznit će se kaznom zatvora najmanje deset godina ili kaznom dugotrajnog zatvora.</p>
<p>(2) Osoba pod međunarodnom zaštitom je poglavar države, predsjednik vlade i ministar<br />
vanjskih poslova kad se nalaze izvan svoje države, te svaki službeni predstavnik<br />
međunarodno priznate organizacije, članovi njihove obitelji u pratnji kad se oni, njihove<br />
službene prostorije, privatni stan ili prijevozno sredstvo uočljivo mogu prepoznati da su<br />
posebno zaštićeni međunarodnim pravom.</p>
<p><strong>Otmica osobe pod međunarodnom zaštitom</strong></p>
<p><strong>Članak 353.</strong></p>
<p>(1) Tko izvrši otmicu osobe koja je pod međunarodnom zaštitom,</p>
<p>kaznit će se kaznom zatvora od tri do dvanaest godina.</p>
<p>(2) Ako je kaznenim djelom iz stavka 1. ovoga članka prouzročena smrt otete osobe,</p>
<p>141</p>
<p>počinitelj će se kazniti kaznom zatvora najmanje pet godina.</p>
<p><strong>Napad na osobu pod međunarodnom zaštitom</strong></p>
<p><strong>Članak 354.</strong></p>
<p>(1) Tko prema osobi pod međunarodnom zaštitom počini nasilje ili napadne na njezine<br />
službene prostorije, privatni stan ili prijevozno sredstvo,</p>
<p>kaznit će se kaznom zatvora od jedne do osam godina.</p>
<p>(2) Ako je kaznenim djelom iz stavka 1. ovoga članka prouzročena smrt osobe iz stavka 1.<br />
ovoga članka,</p>
<p>počinitelj će se kazniti kaznom zatvora od tri do petnaest godina.</p>
<p><strong>Prijetnja osobi pod međunarodnom zaštitom</strong></p>
<p><strong>Članak 355.</strong></p>
<p>Tko ugrozi sigurnost osobe koja je pod međunarodnom zaštitom ozbiljnom prijetnjom da će<br />
prema njoj počiniti kazneno djelo iz članka 352. do članka 354. ovoga Zakona,</p>
<p>kaznit će se kaznom zatvora od šest mjeseci do pet godina.</p>
<p><strong>Povreda ugleda strane države i međunarodne organizacije</strong></p>
<p><strong>Članak 356.</strong></p>
<p>(1) Tko javno izvrgne ruglu, preziru ili grubom omalovažavanju stranu državu, njezinu<br />
zastavu, grb, himnu,</p>
<p>kaznit će se kaznom zatvora do jedne godine.</p>
<p>(2) Kaznom iz stavka 1. ovoga članka kaznit će se tko izvrgne ruglu, preziru ili grubom<br />
omalovažavanju Ujedinjene narode, Europsku uniju, Vijeće Europe, Međunarodni crveni križ<br />
ili drugu priznatu međunarodnu organizaciju.</p>
<p>(3) Pokretanje kaznenog postupka poduzima se na temelju odobrenja Državnog odvjetnika<br />
Republike Hrvatske koji takvo odobrenje može dati nakon pribavljenog pristanka države,<br />
međunarodne organizacije ili osobe protiv koje je počinjeno kazneno djelo.</p>
<p><strong>GLAVA TRIDESET ČETVRTA (XXXIV.)</strong><br />
<strong>KAZNENA DJELA PROTIV ORUŽANIH SNAGA REPUBLIKE HRVATSKE</strong></p>
<p><strong>Neizvršenje i odbijanje izvršenja zapovijedi</strong></p>
<p><strong>Članak 357.</strong></p>
<p>(1) Vojna osoba koja ne izvrši ili odbije izvršiti zapovijed nadređenog u vezi sa službom, pa<br />
time teško ugrozi službu,</p>
<p>142</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od šest mjeseci do pet godina.</p>
<p><strong>Odbijanje primanja i zlouporaba oružja</strong></p>
<p><strong>Članak 358.</strong></p>
<p>(1) Vojna osoba koja odbije primiti oružje ili ga odbije uporabiti,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se vojna osoba koja uporabi oružje protivno<br />
zapovijedi ili pravilima službe, ako time nije počinila neko drugo teže kazneno djelo.</p>
<p>(3) Ako je kazneno djelo iz stavka 1. i 2. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od šest mjeseci do pet godina.</p>
<p>(4) Nema kaznenog djela iz stavka 1. ovoga članka kada se radi o vojnoj osobi kojoj je u<br />
propisanom postupku uvažen prigovor savjesti.</p>
<p><strong>Protivljenje stražaru ili straži</strong></p>
<p><strong>Članak 359.</strong></p>
<p>(1) Vojna osoba koja se protivi stražaru, straži ili drugoj vojnoj osobi u sličnoj službi, dok<br />
obavljaju svoju službenu dužnost, te vojna osoba koja ne posluša njihov poziv ili ne izvrši ili<br />
odbije izvršiti njihovu zapovijed, pa time teško ugrozi službu,</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od šest mjeseci do pet godina.</p>
<p><strong>Odbijanje poslušnosti</strong></p>
<p><strong>Članak 360.</strong></p>
<p>(1) Vojna osoba koja se zajedno s drugim vojnim osobama usprotivi zapovijedi nadređenoga<br />
u vezi sa službom ili je ne izvrši ili odbije izvršiti (članak 357.), primijeni silu ili prijetnju<br />
prema vojnoj osobi (članak 314.) ili napadne vojnu osobu u obavljanju službene dužnosti<br />
(članak 315.),</p>
<p>kaznit će se kaznom zatvora od jedne do osam godina.</p>
<p>143</p>
<p>(2) Ako je kazneno djelo iz stavka 1. ovoga članka počinjeno uporabom oružja, organizirano<br />
ili u doba ratnog stanja ili neposredne ugroženosti neovisnosti i jedinstvenosti Republike<br />
Hrvatske,</p>
<p>počinitelj će se kazniti kaznom zatvora od jedne do deset godina.</p>
<p>(3) Ako je kaznenim djelom iz stavka 1. i 2. ovoga članka prouzročena smrt druge osobe,</p>
<p>počinitelj će se kazniti kaznom zatvora od tri do petnaest godina.</p>
<p>(4) Ako sudionik iz stavka 1. ovoga članka posluša zapovijed nadređenog i odustane od<br />
počinjenja nekog od kaznenih djela opisanih u stavku 1. ovoga članka,</p>
<p>kaznit će se kaznom zatvora do tri godine.</p>
<p><strong>Blaže kažnjavanje za kaznena djela iz članka 357. i članka 360.</strong></p>
<p><strong>Članak 361.</strong></p>
<p>Ako je počinitelj kaznenog djela iz članka 357. stavka 1. i članka 360. stavka 1. ovoga Zakona<br />
bio izazvan protuzakonitim ili grubim postupanjem vojne osobe prema kojoj je počinjeno<br />
kazneno djelo, može se osloboditi kazne.</p>
<p><strong>Zlostavljanje i ponižavanje podređenog ili mlađeg u službi</strong></p>
<p><strong>Članak 362.</strong></p>
<p>(1) Vojna osoba koja u službi ili u vezi sa službom zlostavlja podređenoga ili mlađega u<br />
službi ili s njim postupa na ponižavajući način ili mu zlonamjerno otežava službu,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se vojna osoba koja od podređenog zahtijeva<br />
ili ga natjera da zlostavlja drugu vojnu osobu ili s njom postupa na ponižavajući način ili mu<br />
otežava službu.</p>
<p>(3) Ako je kaznenim djelom iz stavka 1. i 2. ovoga članka zlostavljanoj osobi narušeno<br />
zdravlje ili je kazneno djelo iz stavka 1. i 2. ovoga članka počinjeno prema više osoba, ili ga<br />
počinitelj uporno ponavlja,</p>
<p>počinitelj će se kazniti kaznom zatvora od šest mjeseci do pet godina.</p>
<p><strong>Povreda stražarske, unutarnje ili druge slične službe</strong></p>
<p><strong>Članak 363.</strong></p>
<p>(1) Vojna osoba koja postupi protivno propisima o stražarskoj ili unutarnjoj, odnosno drugoj<br />
sličnoj službi, pa time teško ugrozi službu,</p>
<p>kaznit će se kaznom zatvora do tri godine.</p>
<p>144</p>
<p>(2) Ako je kazneno djelo iz stavka 1. ovoga članka počinjeno kod skladišta oružja, streljiva ili<br />
minsko-eksplozivnih sredstava, ili kod drugog objekta posebno važnog za obranu ili je njime<br />
prouzročena teška tjelesna ozljeda ili imovinska šteta velikih razmjera,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je kazneno djelo iz stavka 1. i 2. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od jedne do osam godina.</p>
<p><strong>Podnošenje neistinitih izvješća i neizvješćivanje</strong></p>
<p><strong>Članak 364.</strong></p>
<p>(1) Vojna osoba koja u obavljanju dužnosti ne podnese izvješće ili u izvješću prešuti neku<br />
činjenicu koju ne bi smjela prešutjeti ili podnese izvješće neistinitog sadržaja pa time ugrozi<br />
službu,</p>
<p>kaznit će se kaznom zatvora do tri godine.</p>
<p>(2) Ako je kazneno djelo iz stavka 1. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od šest mjeseci do pet godina.</p>
<p>(3) Vojna osoba koja u doba ratnog stanja ili neposredne ugroženosti neovisnosti i<br />
jedinstvenosti Republike Hrvatske ne izvijesti nadređenog, starijeg ili vojno zapovjedništvo o<br />
događaju koji očito zahtijeva neodgodivo poduzimanje vojnih mjera,</p>
<p>kaznit će se kaznom zatvora do jedne godine.</p>
<p>(4) Za pokušaj kaznenog djela iz stavka 1. ovoga članka počinitelj će se kazniti.</p>
<p><strong>Nepoduzimanje mjera za zaštitu vojne postrojbe</strong></p>
<p><strong>Članak 365.</strong></p>
<p>(1) Vojna osoba koja ne poduzme propisane, zapovjeđene ili druge očito potrebne mjere za<br />
čuvanje života i zdravlja ljudi koji su joj povjereni, za osiguranje i održavanje u ispravnom<br />
stanju objekata, predmeta i sredstava koji služe bojevoj spremnosti, za urednu opskrbu<br />
hranom, opremom i materijalom postrojbe koja joj je povjerena, za čuvanje i njegu službenih<br />
životinja, ili da se na vrijeme i propisno obave osiguravajući radovi ili osiguranje objekata<br />
koji su joj povjereni, pa time izazove opasnost za život ili tijelo ljudi,</p>
<p>kaznit će se kaznom zatvora do tri godine.</p>
<p>(2) Ako je kaznenim djelom iz stavka 1. ovoga članka prouzročena teška tjelesna ozljeda neke<br />
osobe ili znatna imovinska šteta,</p>
<p>145</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je kazneno djelo iz stavka 1. i 2. ovoga članka počinjeno u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od tri do petnaest godina.</p>
<p>(4) Ako je kazneno djelo iz stavka 2. ovoga članka počinjeno iz nehaja počinitelj će se kazniti<br />
kaznom zatvora do tri godine, a ako je kazneno djelo iz stavka 3. ovoga članka počinjeno iz<br />
nehaja kaznom zatvora od jedne do osam godina.</p>
<p><strong>Neosiguranje na vojnim vježbama</strong></p>
<p><strong>Članak 366.</strong></p>
<p>(1) Tko na vojnoj vježbi, obuci ili u obavljanju pokusa ne poduzme propisane, zapovjeđene ili<br />
očito potrebne mjere osiguranja ili opreza, pa time izazove opasnost za život ili tijelo ljudi,</p>
<p>kaznit će se kaznom zatvora do tri godine.</p>
<p>(2) Ako je kaznenim djelom iz stavka 1. ovoga članka prouzročena teška tjelesna ozljeda neke<br />
osobe, ili znatna imovinska šteta, ili je kazneno djelo iz stavka 1. ovoga članka počinjeno u<br />
doba ratnog stanja ili neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora od jedne do osam godina.</p>
<p>(3) Ako je kazneno djelo iz stavka 1. ovoga članka počinjeno iz nehaja,</p>
<p>počinitelj će se kazniti kaznom zatvora do jedne godine.</p>
<p>(4) Ako je kaznenim djelom iz stavka 3. ovoga članka prouzročena teška tjelesna ozljeda neke<br />
osobe, ili znatna imovinska šteta, ili je kazneno djelo iz stavka 3. ovoga članka počinjeno u<br />
doba ratnog stanja ili neposredne ugroženosti neovisnosti i jedinstvenosti Republike Hrvatske,</p>
<p>počinitelj će se kazniti kaznom zatvora do tri godine.</p>
<p><strong>Neodazivanje pozivu i izbjegavanje vojne službe</strong></p>
<p><strong>Članak 367.</strong></p>
<p>(1) Tko u doba ratnog stanja ili neposredne ugroženosti neovisnosti i jedinstvenosti Republike<br />
Hrvatske bez opravdanog razloga ne dođe u određeno vrijeme na izvršavanje vojne obveze<br />
iako je bio pozvan pojedinačnim ili općim pozivom,</p>
<p>kaznit će se kaznom zatvora od šest mjeseci do pet godina.</p>
<p>(2) Tko poziva ili potiče više osoba na počinjenje kaznenog djela iz stavka 1. ovoga članka,</p>
<p>kaznit će se kaznom zatvora do tri godine.</p>
<p>146</p>
<p>(3) Počinitelj kaznenog djela iz stavka 1. ovoga članka koji se dobrovoljno javi nadležnom<br />
državnom tijelu na izvršavanje vojne obveze može se osloboditi kazne.</p>
<p><strong>Izbjegavanje vojne obveze onesposobljenjem ili prijevarom</strong></p>
<p><strong>Članak 368.</strong></p>
<p>(1) Tko s ciljem da on ili drugi izbjegne vojnu obvezu ili bude raspoređena na lakšu dužnost<br />
sebe ili drugog s njegovim pristankom ozlijedi ili na drugi način onesposobi za vojnu službu<br />
ili kakvu dužnost, ili dozvoli drugome da ga onesposobi za vojnu službu ili kakvu dužnost,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko s ciljem da on ili drugi izbjegne vojnu<br />
obvezu ili bude raspoređen na lakšu dužnost simulira bolest, za sebe ili drugoga uporabi lažnu<br />
ispravu, ili postupi na drugi prijevaran način.</p>
<p>(3) Tko djelo iz stavka 1. ovoga članka počini u doba ratnog stanja ili neposredne ugroženosti<br />
neovisnosti i jedinstvenosti Republike Hrvatske,</p>
<p>kaznit će se kaznom zatvora od šest mjeseci do pet godina.</p>
<p><strong>Protuzakonito oslobođenje od vojne službe</strong></p>
<p><strong>Članak 369.</strong></p>
<p>Tko zlouporabom svojeg položaja ili ovlaštenja učini da se oslobodi od dužnosti ili da se<br />
rasporedi na lakšu dužnost vojna osoba ili osoba koja podliježe vojnoj obvezi u doba ratnog<br />
stanja ili neposredne ugroženosti neovisnosti i jedinstvenosti Republike Hrvatske,</p>
<p>kaznit će se kaznom zatvora od jedne do osam godina.</p>
<p><strong>Nepropisan i nesavjestan odnos prema povjerenom naoružanju i vojnoj opremi i drugim</strong><br />
<strong>sredstvima za potrebe obrane</strong></p>
<p><strong>Članak 370.</strong></p>
<p>(1) Tko nepropisno ili nesavjesno drži, čuva ili rukuje povjerenim mu naoružanjem, vojnom<br />
opremom i drugim sredstvima za potrebe obrane, pa time prouzroči njihovo oštećenje u većoj<br />
mjeri, uništenje ili nestanak,</p>
<p>kaznit će se kaznom zatvora do jedne godine.</p>
<p>(2) Rukovatelj skladišta sredstvima iz stavka 1. ovoga članka koji ne poduzme mjere za<br />
njihovo osiguranje ili održavanje, pa time prouzroči oštećenje, uništenje ili nestanak tih<br />
sredstava,</p>
<p>kaznit će se kaznom zatvora od šest mjeseci do pet godina.</p>
<p>(3) Ako je kaznenim djelom iz stavka 2. ovoga članka prouzročena znatna imovinska šteta,</p>
<p>147</p>
<p>počinitelj će se kazniti kaznom zatvora od jedne do osam godina.</p>
<p>(4) Ako je kazneno djelo iz stavka 2. ovoga članka počinjeno iz nehaja,</p>
<p>počinitelj će se kazniti kaznom zatvora do tri godine.</p>
<p>(5) Ako je kaznenim djelom iz stavka 4. ovoga članka prouzročena posljedica iz stavka 3.<br />
ovoga članka,</p>
<p>počinitelj će se kazniti kaznom zatvora od šest mjeseci do pet godina.</p>
<p><strong>Neovlašteni ulazak u vojne objekte i izradba skica ili crteža vojnih objekata i borbenih</strong><br />
<strong>sredstava</strong></p>
<p><strong>Članak 371.</strong></p>
<p>(1) Tko u doba ratnog stanja ili neposredne ugroženosti neovisnosti i jedinstvenosti Republike<br />
Hrvatske radi izviđanja neovlašteno uđe u vojni objekt, iako zna da je pristup zabranjen,</p>
<p>kaznit će se kaznom zatvora do tri godine.</p>
<p>(2) Tko u doba ratnog stanja ili neposredne ugroženosti neovisnosti i jedinstvenosti Republike<br />
Hrvatske neovlašteno pravi skice ili crteže vojnih objekata ili borbenih sredstava, ili ih<br />
fotografira, odnosno na drugi način snima,</p>
<p>kaznit će se kaznom zatvora od šest mjeseci do pet godina.</p>
<p><strong>Prijelaz i predaja neprijatelju</strong></p>
<p><strong>Članak 372.</strong></p>
<p>(1) Vojna osoba koja za vrijeme rata ili oružanog sukoba prijeđe u redove neprijatelja,<br />
odnosno protivničke strane,</p>
<p>kaznit će se kaznom zatvora od najmanje pet godina.</p>
<p>(2) Vojna osoba koja se za vrijeme rata preda neprijatelju, odnosno protivničkoj strani prije<br />
nego što je iscrpila sve mogućnosti obrane,</p>
<p>kaznit će se kaznom zatvora tri do petnaest godina.</p>
<p><strong>Neispunjavanje ili napuštanje dužnosti za vrijeme borbenog djelovanja</strong></p>
<p><strong>Članak 373.</strong></p>
<p>(1) Vojna osoba koja za vrijeme ili izravno pred borbeno djelovanje ne obavi svoju dužnost,<br />
pa time prouzroči štetne posljedice za vojnu postrojbu ili za borbenu situaciju,</p>
<p>kaznit će se kaznom zatvora od tri do petnaest godina.</p>
<p>148</p>
<p>(2) Kaznom iz stavka 1. ovoga članka kaznit će se vojna osoba koja za vrijeme ili izravno<br />
pred borbeno djelovanje ne obavi svoju dužnost ili samovoljno ili na prijevaran način napusti<br />
svoju dužnost.</p>
<p><strong>Napuštanje položaja protivno zapovijedi</strong></p>
<p><strong>Članak 374.</strong></p>
<p>Vojna osoba koja za vrijeme ili izravno pred borbeno djelovanje protivno zapovijedi napusti<br />
položaj s postrojbom koja joj je povjerena prije nego što je iscrpila sve mogućnosti obrane,</p>
<p>kaznit će se kaznom zatvora od tri do petnaest godina.</p>
<p><strong>Napuštanje oštećenog broda ili zrakoplova prije vremena</strong></p>
<p><strong>Članak 375.</strong></p>
<p>Zapovjednik ratnog broda ili član posade ratnog broda ili vojnog zrakoplova koji za vrijeme<br />
rata ili oružanog sukoba napusti oštećeni brod ili zrakoplov prije nego što je obavio svoju<br />
dužnost prema propisima o brodskoj službi, odnosno prema propisima o letenju i uporabi<br />
zrakoplova,</p>
<p>kaznit će se kaznom zatvora od jedne do osam godina.</p>
<p><strong>Ostavljanje neprijatelju neoštećenih bojnih sredstava</strong></p>
<p><strong>Članak 376.</strong></p>
<p>(1) Vojna osoba koja dopusti da neprijatelju padne u ruke bitno neoštećeno vojno skladište,<br />
brod, zrakoplov, tenk, ili drugo slično borbeno sredstvo,</p>
<p>kaznit će se kaznom zatvora od šest mjeseci do pet godina.</p>
<p>(2) Kaznom iz stavka 1. ovoga članka kaznit će se tko protivno zapovijedi dopusti da<br />
neprijatelju padnu u ruke bitno neoštećena postrojenja ili drugi objekti važni za obranu.</p>
<p><strong>Slabljenje borbenog morala i borbene situacije</strong></p>
<p><strong>Članak 377.</strong></p>
<p>(1) Vojna osoba koja za vrijeme ili izravno pred borbeno djelovanje, bacanjem oružja ili<br />
streljiva, širenjem straha, stvaranjem nereda ili zabune, ili na drugi način slabi borbeni moral<br />
postrojbe, bojevu spremnost ili nanosi štetu borbenoj situaciji,</p>
<p>kaznit će se kaznom zatvora od tri do dvanaest godina.</p>
<p>(2) Vojna osoba koja ne poduzme potrebne mjere prema podređenom koji za vrijeme ili<br />
izravno pred borbeno djelovanje širi strah među vojnicima, stvara nered ili zabunu u postrojbi,<br />
ili na drugi način slabi borbeni moral postrojbe ili nanosi štetu borbenoj situaciji,</p>
<p>kaznit će se kaznom zatvora od jedne do osam godina.</p>
<p>149</p>
<p><strong>Neizvršenje materijalne obveze</strong></p>
<p><strong>Članak 378.</strong></p>
<p>(1) Tko se u doba ratnog stanja ili neposredne ugroženosti neovisnosti i jedinstvenosti<br />
Republike Hrvatske protivno zakonom utvrđenoj obvezi, bez opravdanog razloga, ne odazove<br />
ili se protivi popisu ili pregledu ljudstva ili popisu ili pregledu materijalnih sredstava koja su<br />
na popisu materijalnih sredstava za potrebe obrane, ili tko pri tom popisu ili pregledu dade<br />
netočne izjave ili podatke,</p>
<p>kaznit će se kaznom zatvora do tri godine.</p>
<p>(2) Kaznom iz stavka 1. ovoga članka kaznit će se tko u doba ratnog stanja ili neposredne<br />
ugroženosti neovisnosti i jedinstvenosti Republike Hrvatske protivno zakonom utvrđenoj<br />
obvezi, bez opravdanog razloga, ne stavi u određeno vrijeme i u propisanom stanju na<br />
raspolaganje tijelu nadležnom za poslove obrane materijalna sredstva koja su na popisu<br />
materijalnih sredstava za potrebe obrane.</p>
<p><strong>Neispunjenje dužnosti pri provedbi mobilizacije</strong></p>
<p><strong>Članak 379.</strong></p>
<p>(1) Vojna ili službena osoba koja pri provedbi mobilizacije u doba ratnog stanja ili<br />
neposredne ugroženosti neovisnosti i jedinstvenosti Republike Hrvatske protivno svojoj<br />
dužnosti, ne osigura prihvat, raspored i smještaj ili opskrbu mobiliziranog ljudstva, objekata,<br />
vozila, strojeva, opreme i drugih sredstava koja su na popisu materijalnih sredstava za potrebe<br />
obrane, pa time prouzroči teške štetne posljedice,</p>
<p>kaznit će se kaznom zatvora od šest mjeseci do pet godina.</p>
<p>(2) Ako je kazneno djelo iz stavka 1. ovoga članka počinjeno iz nehaja,</p>
<p>počinitelj će se kazniti kaznom zatvora do tri godine.</p>
<p><strong>Odgovornost za kazneno djelo počinjeno po zapovijedi nadređenog</strong></p>
<p><strong>Članak 380.</strong></p>
<p>Vojna osoba koja protupravnu radnju kojom se ostvaruju obilježja kaznenog djela počini na<br />
zapovijed kriva je samo ako je znala ili je bilo očito da izvršenjem zapovijedi čini protupravnu<br />
radnju. Kaznena djela iz članka 88. i 90. ovoga Zakona uvijek su očito protupravna.</p>
<p><strong>GLAVA TRIDESET PETA (XXXV.)</strong><br />
<strong>PRIJELAZNE I ZAVRŠNE ODREDBE</strong></p>
<p><strong>Članak 381.</strong></p>
<p>(1) Danom stupanja na snagu ovoga Zakona prestaju važiti:</p>
<p>150</p>
<ol>
<li>
<p>Kazneni zakon (»Narodne novine«, br. 110/97., 27/98. – ispravak, 50/00., 129/00., 51/01.,<br />
111/03., 190/03., 105/04., 84/05., 71/06., 110/07., 152/08. i 57/11.) osim odredaba članka 84.,</p>
</li>
<li>
<p>i 86. koje prestaju važiti na dan stupanja na snagu posebnog zakona koji uređuje odnosna<br />
pitanja,</p>
</li>
<li>
<p>Zakon o kaznenim djelima protiv tržišta kapitala (»Narodne novine«, br. 152/08.),</p>
</li>
<li>
<p>odredbe članka 31. Zakona o računovodstvu (»Narodne novine«, br. 109/07.),</p>
</li>
<li>
<p>odredbe članka 188. Zakona o autorskom pravu i srodnim pravima (»Narodne novine«, br.<br />
167/03., 79/07. i 80/11.),</p>
</li>
<li>
<p>odredbe članka 65. Zakona o arhivskom gradivu i arhivima (»Narodne novine«, br. 105/97.,<br />
64/00. i 65/09.),</p>
</li>
<li>
<p>odredbe članka 49. Zakona o medicinskoj oplodnji (»Narodne novine«, br. 88/09. i<br />
137/09.),</p>
</li>
<li>
<p>odredbe članaka 627. i 629. Zakona o trgovačkim društvima (»Narodne novine«, br.<br />
111/93., 34/99., 121/99., 52/00., 118/03., 107/07., 146/08. i 137/09.),</p>
</li>
<li>
<p>odredba članka 129.a stavka 1. Zakona o obveznom zdravstvenom osiguranju (»Narodne<br />
novine«, br. 150/08., 94/09., 153/09., 71/10., 139/10. i 49/11.), a dosadašnji stavak 2. postaje<br />
stavak 1.</p>
</li>
</ol>
<p>(2) Danom stupanja na snagu ovoga Zakona u Zakonu o energiji (»Narodne novine«, br.<br />
68/01., 177/04., 76/07., 152/08. i 127/10.) u članku 33. stavku 1. riječi: »odnosno troši<br />
energiju bez ili mimo mjernih uređaja« brišu se.</p>
<p><strong>Članak 382.</strong></p>
<p>Vlada Republike Hrvatske pokrenut će postupak usklađivanja s odredbama ovoga Zakona<br />
odgovarajućih odredbi Zakona o kaznenom postupku, Zakona o odgovornosti pravnih osoba<br />
za kaznena djela, Zakona o sudovima za mladež, Zakona o zaštiti osoba s duševnim<br />
smetnjama, Zakona o izvršenju kazne zatvora, Zakona o probaciji te drugih zakona koji<br />
sadrže kaznene i druge odredbe relevantne za primjenu ovoga Zakona.</p>
<p><strong>Članak 383.</strong></p>
<p>U skladu s odredbama ovoga Zakona, nadležni ministri donijet će u roku od tri mjeseca od<br />
dana stupanja na snagu ovoga Zakona, sljedeće propise:</p>
<ol>
<li>
<p>ministar nadležan za pravosuđe uz suglasnost ministra nadležnog za poslove socijalne skrbi<br />
donijet će propis o izvršavanju sigurnosne mjere te listu pravnih ili fizičkih osoba licenciranih<br />
za provođenje sigurnosne mjere (članak 70.)</p>
</li>
<li>
<p>ministar nadležan za unutarnje poslove uz suglasnost ministra nadležnog za pravosuđe<br />
donijet će propise o izvršenju sigurnosnih mjera (članak 73. i članak 74.),</p>
</li>
</ol>
<p>151</p>
<ol start="3">
<li>
<p>ministar nadležan za poslove pomorstva, prometa i infrastrukture donijet će propis o<br />
izvršavanju sigurnosne mjere (članak 75.),</p>
</li>
<li>
<p>ministar nadležan za zdravlje donijet će listu tvari zabranjenih u sportu (članak 191.a),</p>
</li>
<li>
<p>ministar nadležan za poslove socijalne skrbi donijet će listu terapijskih zajednica<br />
licenciranih za provođenje sigurnosne mjere (članak 69.).</p>
</li>
</ol>
<p><strong>Članak 384.</strong></p>
<p>Izvršenje kaznenopravnih sankcija pravomoćno izrečenih sukladno odredbama Kaznenog<br />
zakona i drugih posebnih propisa iz članka 381. stavka 1. ovoga Zakona, čije izvršenje nije<br />
započelo ili je u tijeku, provodit će se sukladno odredbama ovoga Zakona od dana njegova<br />
stupanja na snagu.</p>
<p><strong>Članak 385.</strong></p>
<p>Ako do stupanja na snagu ovoga Zakona nije nastupila zastara oduzimanja imovinske koristi,<br />
primijenit će se odredba članka 85. stavka 4. ovoga Zakona.</p>
<p><strong>Članak 386.</strong></p>
<p>Ovaj Zakon sadrži odredbe koje su u skladu sa sljedećim aktima Europske unije:</p>
<ol>
<li>
<p>Direktivom 2008/99/EZ Europskog parlamenta i Vijeća od 19. studenog 2008. godine o<br />
zaštiti okoliša putem kaznenog prava,</p>
</li>
<li>
<p>Direktivom 2009/52/EZ Europskog parlamenta i Vijeća od 18. lipnja 2009. godine kojom<br />
se predviđaju minimalni standardi o sankcijama i mjerama protiv poslodavaca koji<br />
zapošljavaju državljane trećih zemalja,</p>
</li>
<li>
<p>Direktivom 2010/53/EU Europskog parlamenta i Vijeća od 7. srpnja 2010. godine o<br />
standardima kvalitete i sigurnosti ljudskih organa namijenjenih transplantaciji,</p>
</li>
<li>
<p>Direktivom 2005/35/EZ Europskog parlamenta i Vijeća od 7. rujna 2005. godine o<br />
onečišćenju s brodova i uvođenju kazni za prekršaje,</p>
</li>
<li>
<p>Direktivom 2009/123/EZ Europskog parlamenta i Vijeća od 21. listopada 2009. godine o<br />
izmjenama i dopunama Direktive 2005/35/EZ o onečišćenju s brodova i uvođenju kazni za<br />
prekršaje,</p>
</li>
<li>
<p>Direktiva 2008/98 Europskog parlamenta i Vijeća od 19. studenog 2008. godine o otpadu<br />
koja zamjenjuje određene direktive,</p>
</li>
<li>
<p>Seveso II direktivom 96/82/EC, 2003/105/EC o sprječavanju velikih industrijskih nesreća i<br />
ublažavanju posljedica ako se one dogode,</p>
</li>
<li>
<p>Direktivom 2002/90/EZ Europskog parlamenta i Vijeća od 28. studenoga 2002. godine o<br />
definiranju olakšavanja neovlaštenog ulaska, tranzita i boravka,</p>
</li>
</ol>
<p>152</p>
<ol start="9">
<li>
<p>Direktivom 2003/6/EZ Europskog parlamenta i Vijeća od 28. siječnja 2003. godine o<br />
nezakonitoj kupoprodaji dionica i manipulaciji tržištem,</p>
</li>
<li>
<p>Okvirnom odlukom Vijeća 2008/913/PUP od 28. studenoga 2008. godine o suzbijanju<br />
određenih oblika i načina izražavanja rasizma i ksenofobije kazneno-pravnim sredstvima,</p>
</li>
<li>
<p>Okvirnom odlukom Vijeća 2005/212/PUP od 24. veljače 2005. o oduzimanju imovinske<br />
koristi, sredstava i imovine pribavljene kaznenim djelom,</p>
</li>
<li>
<p>Direktivom 2011/36/EU Europskog parlamenta i Vijeća od 5. travnja 2011. godine o<br />
suzbijanju i borbi protiv trgovanja ljudima i zaštiti žrtava,</p>
</li>
<li>
<p>Okvirnom odlukom Vijeća 2001/500/PUP od 26. lipnja 2001. godine o pranju novca,<br />
identifikaciji, praćenju, zamrzavanju, pljenidbi i oduzimanju imovine i imovinske koristi<br />
ostvarene kaznenim djelima,</p>
</li>
<li>
<p>Okvirnom odlukom Vijeća 2002/946/PUP od 28. studenoga 2002. godine o jačanju<br />
kaznenopravnog okvira za sprečavanje pomaganja neovlaštenog ulaska, tranzita i boravka,</p>
</li>
<li>
<p>Okvirnom odlukom Vijeća 2002/475/PUP od 13. lipnja 2002. godine o suzbijanju<br />
terorizma,</p>
</li>
<li>
<p>Okvirnom odlukom Vijeća 2005/212/PUP o oduzimanju predmeta, sredstava i imovine<br />
stečene kaznenim djelima od 24. veljače 2005. godine,</p>
</li>
<li>
<p>Konvencijom od 26. srpnja 1995. godine, koja se donosi na temelju članka K.3 Ugovora o<br />
EU, o zaštiti financijskih interesa Europskih zajednica (SL C 316, 27.11.1995, str. 49),</p>
</li>
<li>
<p>Protokolom od 27. rujna 1996. godine, koji se donosi na temelju članka K.3 Ugovora o<br />
EU, uz Konvenciju o zaštiti financijskih interesa Europskih zajednica (SL C 313, 23.10.1996,<br />
str. 2),</p>
</li>
<li>
<p>Drugim Protokolom od 19. lipnja 1997. godine, koji se donosi na temelju članka K.3<br />
Ugovora o EU, uz Konvenciju o zaštiti financijskih interesa Europskih zajednica (SL C 221,<br />
19.7.1997, str. 12),</p>
</li>
<li>
<p>Konvencijom o provedbi Sporazuma iz Schengena,</p>
</li>
<li>
<p>Okvirnom odlukom Vijeća 2000/383/JHA od 29. svibnja 2000. o povećanju zaštite<br />
kaznenim i drugim sankcijama protiv krivotvorenja povezanoga s uvođenjem eura,</p>
</li>
<li>
<p>Okvirnom odlukom Vijeća 2004/757/PUP od 25. listopada 2004. kojom se utvrđuju<br />
minimalne odredbe u vezi sa sastavnim elementima kaznenih djela i zakonskih kazni u<br />
području nedopuštene trgovine drogama,</p>
</li>
<li>
<p>Direktivom 2013/40/EU Europskog parlamenta i Vijeća od 12. kolovoza 2013. o<br />
napadima na informacijski sustav i o zamjeni Okvirne odluke Vijeća 2005/222/PUP,</p>
</li>
</ol>
<p>153</p>
<ol start="24">
<li>
<p>Direktivom 2011/93/EU Europskog parlamenta i Vijeća od 13. prosinca 2011 o suzbijanju<br />
seksualnog zlostavljanja i seksualnog iskorištavanja djece i dječje pornografije, te o zamjeni<br />
Okvirne odluke Vijeća 2004/68/PUP,</p>
</li>
<li>
<p>Direktivom 2014/62/EU Europskog parlamenta i Vijeća od 15. svibnja 2014. o<br />
kaznenopravnoj zaštiti eura i drugih valuta od krivotvorenja, kojom se zamjenjuje Okvirna<br />
odluka Vijeća 2000/383/PUP,</p>
</li>
<li>
<p>Direktivom 2014/57/EU Europskog parlamenta i Vijeća od 16. travnja 2014. o<br />
kaznenopravnim sankcijama za zlouporabu tržišta (SL L 173, 12. 6. 2014.).</p>
</li>
</ol>
<p><strong>Članak 387.</strong></p>
<p>Ovaj Zakon objavit će se u »Narodnim novinama«, a stupa na snagu 1. siječnja 2013.</p>
<p><strong>NAPOMENA IZ OBJAVE:</strong><br />
(1) Kazneni zakon (Narodne novine, br. NN 125-2498/2011), objava od 7.11.2011, na snazi<br />
od 1.1.2013</p>
<p><strong>NAPOMENA IZ OBJAVE:</strong><br />
(2) Zakon o izmjenama i dopunama Kaznenog zakona (Narodne novine, br. NN 1443076/2012), objava od 21.12.2012, na snazi od 1.1.2013</p>
<p><strong>NAPOMENA IZ OBJAVE:</strong><br />
(3) Zakon o izmjenama i dopunama Kaznenog zakona (Narodne novine, br. NN 561095/2015), objava od 22.5.2015, na snazi od 30.5.2015.; propisuje i:</p>
<p>&quot;Članak 77.</p>
<p>Pravilnik iz članka 15. ovoga Zakona ministar nadležan za unutarnje poslove donijet će u roku<br />
od tri mjeseca od dana stupanja na snagu ovoga Zakona.&quot;</p>
<p><strong>NAPOMENA IZ OBJAVE:</strong><br />
(4) Ispravak Zakona o izmjenama i dopunama Kaznenog zakona (Narodne novine, br. NN 611188/2015), objava od 3.6.2015, na snazi od 30.5.2015</p>
<p><strong>NAPOMENA IZ OBJAVE:</strong><br />
(5) Zakon o izmjenama i dopunama Kaznenog zakona (Narodne novine, br. NN 1012322/2017), objava od 12.10.2017, na snazi od 20.10.2017., propisuje i:</p>
<p>&quot;Članak 12.</p>
<p>154</p>
<p>(1) Ako je do stupanja na snagu ovoga Zakona podnesen zahtjev za uvjetni otpust u odnosu na<br />
kazne koje se izvršavaju sukladno odredbama Kaznenog zakona iz članka 381. stavka 1. točke</p>
<ol>
<li>Kaznenog zakona (»Narodne novine«, br. 125/11., 144/12., 56/15. i 61/15. - ispravak),<br />
primijenit će se odredbe o uvjetnom otpustu iz zakona prema kojem se kazne izvršavaju.</li>
</ol>
<p>(2) O zahtjevima za uvjetni otpust iz stavka 1. ovoga članka odlučuje Povjerenstvo za uvjetni<br />
otpust iz Zakona o izvršavanju kazne zatvora (»Narodne novine«, br. 128/99., 55/00., 59/00.,<br />
129/00., 59/01., 67/01., 11/02., 190/03., 76/07., 27/08., 83/09., 18/11., 48/11., 125/11., 56/13.<br />
i 150/13.).&quot;</p>
<p>155</p>
